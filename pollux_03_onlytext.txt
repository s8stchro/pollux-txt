3.1	  Ἰούλιος Πολυδεύκης Κομμόδῳ Καίσαρι χαίρειν . οἷς μὴν 
3.1	τῶν ὀνομάτων οἱ δόκιμοι τὴν γλῶτταν κέχρηνται, ταῦτα παρ' 
3.1	αὐτῶν λαβών, εἰ μὲν πλείους ἦσαν οἱ χρησάμενοι, τὸ μηδὲν ἐπισημήνασθαι
3.1	περὶ τῶν εἰπόντων ᾠήθην ἀπαρκεῖν, ἐλαττόνων δ' ὄντων 
3.1	ἕνα τὸν καλλιφωνότατον αὐτῶν ἐπελεξάμην, ὥσπερ ἐν ταῖς δίκαις 
3.1	εἷς ἀξιόχρεως ἀντὶ πολλῶν μαρτύρων ἀρκεῖ. ἔρρωσο κύριε. 
3.5	  Ἑπόμενον δ' ἂν εἴη τῷ περὶ ἀνθρώπου λόγῳ διελεῖν γένος τε 
3.5	καὶ συγγένειαν, καὶ οἷς ἂν ἑκάτερον τούτων ὀνομάζοιτο τοῖς ὀνόμασιν.
3.5	οὕτω μὲν γὰρ ἀκοῦσαι πάντες οἵ τε προσήκοντες ἡμῖν ἐξ 
3.5	οἰκειότητος καλοῦνται συγγενεῖς, καὶ Ζεύς τις συγγένειος ὁ τὰ τῆς 
3.5	συγγενείας δίκαια ἐφορῶν παρ' Εὐριπίδῃ. διακριτέον δ' 
3.5	αὐτοὺς τῷ τοὺς μὲν ἀπὸ γένους ἡμῖν ὀνομάζεσθαι, πρὸς γένους τε 
3.5	καὶ πρὸς αἵματος, καὶ ἐν γένει καὶ ἐν αἵματι, καὶ οἰκείους καὶ 
3.5	ἀναγκαίους καὶ θεῶν ὁμογνίων κοινωνοὺς καὶ τῆς αὐτῆς ἑστίας μετόχους,
3.6	γένος δ' εἶναι τὸ φύσει προσόν, οὐ τὸ νόμῳ προσιόν, οἷον 
3.6	γονέας υἱεῖς ἀδελφοὺς καὶ τοὺς πρὸ τούτων καὶ τοὺς ἐκ τούτων, 
3.6	ἐφ' ὧν καὶ ἡ γενεὰ τάττεται Ἰσαῖος δὲ καὶ γένναν 
3.6	εἴρηκεν, ‘ἐκ τῆς Ἀναξίωνος γέννης καὶ Πολυαράτου ὄντα’  
3.6	συγγένειαν δὲ τὸ νόμῳ προσγινόμενον, οὐ τὸ ἐκ φύσεως ὑπάρχον, 
3.6	οἷον γαμβροὺς πενθερούς, καὶ ὅσοι τὴν οἰκειότητα τὴν πρὸς ἡμᾶς 
3.6	ἐκ συνθήκης ἀλλ' οὐκ ἐξ ἀνάγκης ἔχουσιν. τὸ μὲν γὰρ γένος 
3.7	ἡμῖν ὁμοῦ τῇ γενέσει σύνεστι καὶ οὐκ ἔστιν ὅτε παύσεται, ἡ δὲ συγγένεια 
3.7	καιρῷ τ' ἄρχεται καὶ νόμῳ παύεται. νόμῳ γὰρ ὥσπερ 
3.7	συνίσταται γάμος, οὕτω καὶ λύεται. λυθέντος γὰρ ἅπαξ τοῦ γάμου 
3.7	καὶ τὰ ὀνόματα τὰ διὰ τὸν γάμον συναπέρχεται. διακέκρικε δ' 
3.7	αὐτὰ σαφῶς Ὅμηρος. 
3.7	    ἤ τίς τοι καὶ πηὸς ἀπέφθιτο Ἰλιόθι πρὸ 
3.7	    ἐσθλὸς ἐών, γαμβρὸς ἢ πενθερός; οἵ τε μάλιστα 
3.7	    κηδεστοὶ τελέθουσι μεθ' αἷμά τε καὶ γένος αὐτῶν. 
3.7	τούτους δὲ προσκηδεῖς Ἡρόδοτος κέκληκεν. πρότερον 
3.7	οὖν περὶ τοῦ γένους, εἶτα περὶ τῆς συγγενείας οὕτω ῥητέον. 
3.8	  τὸ μὲν οὖν κοινὸν εἰπεῖν, γονεῖς, τοκεῖς, οἱ γεννήσαντες, οἱ 
3.8	σπείραντες, οἱ ποιήσαντες, οἱ τεκόντες, οἱ προαγαγόντες εἰς φῶς, οἱ 
3.8	θρέψαντες, οἱ πατέρες τοῦτο γὰρ οὐ κατὰ τοῦ γεννήσαντος μόνον 
3.8	ἀλλὰ καὶ κατὰ τῶν ἄνω προγόνων φέρεται τὸ δὲ καθ' ἕκαστον 
3.8	πατήρ, γονεύς, τοκεύς, ὁ σπείρας, ὁ φύσας, ὁ γεννήσας, ὁ φυτεύσας,
3.8	ὁ ποιήσας, ὁ γεινάμενος, καὶ ὡς Πλάτων 
3.9	ὁ γεννήτωρ. ὁ δ' αὐτὸς ἐπὶ τούτου καὶ γεννητὴς ἔφη· 
3.9	 ‘τὴν τοῦ γεννητοῦ ψυχὴν συλήσας·’ καίτοι οἱ γ' Ἀττικοὶ 
3.9	γεννητὰς ἐκάλουν τοὺς τοῦ αὐτοῦ γένους μετέχοντας, τὰ δὲ γένη 
3.9	ταῦτα καὶ ἔθνη ὠνόμαζον. ἐρεῖς δὲ καὶ ὁ ἀναθρεψάμενος, ὁ 
3.9	ἐκθρεψάμενος, ὁ ἐκθρέψας, ὁ θρέψας, ὁ προαγαγὼν εἰς φῶς, 
3.9	ὁ δείξας τὸν ἥλιον· καὶ πολλὰ δ' ἄν τις ἄλλα δύναιτο εἰπεῖν λόγῳ 
3.10	καὶ οὐκ ὀνόματι. ἡ δὲ διὰ τούτων κτῆσις πατρῴα, πατρική, 
3.10	πάτριος, προγονική, καὶ ἱερὰ πατρῷα καὶ πάτρια καὶ πατρικὰ 
3.10	καὶ προγονικά. καὶ πατριάζειν δὲ ἔλεγον Ἀθηναῖοι τὸ πράττειν τι 
3.10	ἐκ τῶν πατρίων ἐθῶν, καὶ πάτριον στέφανον τὸν τοῦ θαλλοῦ· καὶ 
3.10	πατρόθεν τινὰ καλεῖν λέγουσιν. ὁμοίως δὲ μήτηρ ἡ τεκοῦσα, ἡ ὠδίνασα, 
3.10	ἡ γεννησαμένη ὁ Πλάτων, ἡ γεννήσασα ὡς 
3.11	Σοφοκλῆς, ἡ μαστὸν ἐπισχοῦσα, ἡ θηλάσασα, καὶ τἆλλα 
3.11	ὅσα ἐπὶ πατέρων εἰς τὸ θῆλυ σχηματισθέντα. ὡσαύτως καὶ κτῆσις 
3.11	μητρῴα καὶ μητρική, καὶ τἆλλα κατὰ ταὐτὰ τοῖς πατράσιν. 
3.11	ἐλέγετο δέ τι καὶ μητρῷον Ἀθήνησι, τὸ τῆς Φρυγίας θεοῦ ἱερόν· 
3.11	καὶ μητριάζειν τὸ αὐτῇ τελεῖν ἢ ἐπ' αὐτῇ ἀγείρειν, καὶ μητραγύρτης
3.11	ὁ τελεστής. 
3.12	  οἱ δ' ἐκ τούτων παῖδες, τέκνα, φυτεύματα, γεννήματα, ποιήματα, 
3.12	ἔκγονοι, ἀπόγονοι, διάδοχοι, κληρονόμοι, χειραγωγοί, νοσοκόμοι, 
3.12	γηροτρόφοι, τροφεῖς, ταφεῖς, ‘στηρίγματα οἴκου’ ἢ βίου, ἐπίκουροι
3.12	ἀναγκαῖοι, βοηθοί, σύμμαχοι, προαγωνισταί, συναγωνισταί. 
3.12	ταῦτα μὲν κοινά, ἴδια δὲ ἐπὶ μὲν ἀρρένων υἱοί, υἱεῖς, ἐπὶ δὲ θηλειῶν 
3.13	θυγατέρες. καὶ μὴν οἵ γε περὶ τοὺς γονέας ἐξαμαρτόντες πατραλοίας
3.13	ἢ μητραλοίας ἑκάτερος αὐτῶν καλεῖται· Ἰσαῖος 
3.13	δὲ καὶ πατροτύπτας λέγει, Πλάτων δὲ ‘πατροφόνον
3.13	καὶ μητροκτόνον,’ Σοφοκλῆς δὲ πατροκτόνον. 
3.13	ὁ γὰρ πατροφόντης καὶ μητροφόντης ποιητικὸν ἐσχάτως. εἴη 
3.13	δ' ἂν ἐκ τούτων παιδοποιία, τεκνοποιία, παιδοτροφία, ποιήσασθαι 
3.14	παῖδας, ἀνελέσθαι παῖδας, φιλόπαις, ἄτεκνος, ἄπαις, φιλότεκνος, 
3.14	μισόπαις, φιλοτεκνία, μισοτεκνία, μισότεκνος, καὶ παρὰ Κρατίνῳ 
3.14	ἔμπαις, πολύπαις, πολύτεκνος, εὔπαις, εὔτεκνος, 
3.14	εὐτεκνία, ἀτεκνία, ἀπαιδία, πολυπαιδία, πολυτεκνία, εὐπαιδία. 
3.14	Πλάτων δὲ τὴν παιδοποιίαν
3.14	καὶ παιδογονίαν καὶ παιδουργίαν εἴρηκεν· ἐν δὲ τοῖς  
3.14	Νόμοις τὰς γυναῖκας εἴρηκε τὰς παυσαμένας ‘τῆς παιδοποιήσεως.’
3.15	τὸν δ' ἄπαιδα ἀγενῆ Ἰσαῖος ὠνόμασεν. 
3.15	ἡ δὲ μὴ τίκτουσα καλεῖται στερίφη· ἡ γὰρ ἄτοκος κοινὸν πρὸς τὴν 
3.15	μηκέτι τίκτουσαν ἢ μήπω τεκοῦσαν, ἣν καὶ ἀνειλείθυιαν φίλον 
3.15	τοῖς ποιηταῖς καλεῖν. Πλάτων δὲ 
3.15	τὴν παρθένον, ὡς οὔπω λοχευθεῖσαν, ἄλοχον καλεῖ. Ὅμηρος 
3.15	δὲ καὶ στεῖραν βοῦν εἶπεν. 
3.15	  καὶ ταῦτα μὲν εἰς ἄλληλα ἀναστρέφει, ὥσπερ παισὶ πατέρες 
3.16	τε καὶ μητέρες, οὕτω παῖδες γονεῦσιν. καλεῖται δ' ὁ μὲν πατρὸς 
3.16	ἢ μητρὸς πατὴρ πάππος, καὶ μετὰ προσθήκης πάππος ἐκ πατρὸς,
3.16	πάππος ἐκ μητρός, ἢ πάππος ἀπ' ἀνδρῶν ἢ πάππος ἐκ 
3.16	γυναικῶν· ἀφ' οὗ καὶ τὸ παππάζειν παρὰ τοῖς ποιηταῖς. 
3.16	ἔξεστι δὲ χρῆσθαι καὶ τῷ μητροπάτωρ τε καὶ πατροπάτωρ, κἂν ᾖ 
3.16	ποιητικώτερα τὴν σύνθεσιν· ἢ μᾶλλον διαλύειν πατρὸς πατὴρ ἢ μητρὸς 
3.16	πατήρ. τοῦτον δ' Εὐριπίδης μήτρωα ὠνόμασεν· καλεῖται
3.16	δὲ καὶ νέννος παρὰ τοῖς ποιηταῖς. ἡ δὲ πατρὸς ἢ μητρὸς 
3.17	μήτηρ τήθη· τὴν γὰρ μάμμην καὶ μαῖαν ἐπὶ ταύτης παραληπτέον, 
3.17	Πίνδαρος δὲ καὶ μητρομήτωρ ἔφη. καὶ ἀναστρέψασιν ὁ 
3.17	μὲν υἱοῦ υἱὸς υἱωνός τε καὶ υἱιδοῦς πάππῳ τε καὶ τήθῃ λέγεται, 
3.17	ἡ δ' υἱοῦ θυγάτηρ ἀμφοτέροις υἱιδῆ, ὁ δὲ θυγατρὸς υἱὸς θυγατριδοῦς, 
3.17	ὥσπερ ἡ θυγατρὸς θυγάτηρ θυγατριδῆ. ὁ δὲ πάππου ἢ τήθης  
3.17	πατὴρ πρόπαππος, ὡς Ἰσοκράτης· τάχα δ' ἂν τοῦτον 
3.18	τριτοπάτορα Ἀριστοτέλης καλοῖ· Φαίδων δ' ἐν 
3.18	τῷ Ζωπύρῳ καὶ ἀβελτερίαν εἴρηκε προπαππικήν. ἡ δὲ πάππου ἢ 
3.18	τήθης μήτηρ προτήθη, καὶ οἱ τούτων γονεῖς ἐπίπαππός τε καὶ ἐπιτήθη. 
3.18	τὰ δὲ ἀντίστροφα τούτοις ὀνόματα ἔκγονός τε καὶ ἀπόγονος. 
3.18	  μέχρι μὲν δὴ τούτων εἰς ὀνομάτων δήλωσιν ἀναβαίνει τε 
3.18	καὶ καταβαίνει τὸ γένος. οὐ γὰρ προσίεμαι τὸ παππεπίπαππος, εἰ 
3.18	καί τινες τοῦτο τὸν τοῦ πάππου πάππον ὠνόμασαν, ἀλλ' ἐστὶ 
3.18	τοὔνομα δεινῶς ἰδιωτικόν· καίτοι Φιλωνίδης 
3.18	 Νικοφῶν ὁ κωμικὸς τούτῳ κέχρηται, 
3.18	  νυνὶ δὲ Κρόνου καὶ Τιθωνοῦ παππεπίπαππος νενόμισται. 
3.19	τὰ δ' ἀπὸ τούτων οἱ μὲν πρόγονοι καὶ ἀρχηγοὶ γένους καὶ ἀρχηγέται 
3.19	καὶ οἱ ἄνω πατέρες, καὶ θρασύτερον ῥίζαι τοῦ γένους, πηγαὶ τοῦ γένους. 
3.19	καλοῦνται δ' οὗτοι καὶ προπάτορες· ἔνιοι δ' αὐτοὺς καὶ γενάρχας καλοῦσι 
3.19	καὶ πάτρωας. οἱ δὲ κάτω καταβαίνοντες ἀπόγονοι καὶ ἔκγονοι· 
3.19	ὁ γὰρ ἶνις καὶ κέλωρ σφόδρα ποιητικά, καὶ ἔτι μᾶλλον οἱ ἄμναμοι. 
3.19	καλοῖτο δ' ἂν υἱὸς ἀγαπητὸς ὁ μόνος ὢν πατρὶ ἢ μητρί, ὥσπερ καὶ 
3.19	ἀγαπητὴ θυγάτηρ ἡ μονογενὴς καθ' Ἡσίοδον. καὶ 
3.20	κατὰ τοὺς πολλοὺς ποιητὰς τηλύγετος εἴτε ὁ ἀγαπητὸς εἴτε ὁ  
3.20	ὀψίγονος, ὁπότε τινὶ πρὸς τῷ γήρᾳ παῖς γένοιτο καὶ τηλυγέτη 
3.20	θυγάτηρ ὃ καὶ μᾶλλον ἂν λέγοιτο, ὡς Ὅμηρος μαρτυρεῖ·
3.20	οὕτως γὰρ οὐ τὸν μονογενῆ τηλύγετον λέγει, 
3.20	ὥστε γ' εἴρηκεν ‘ἄμφω τηλυγέτω’ καὶ 
3.20	  ὅς μοι τηλύγετος τρέφεται θαλίῃ ἐνὶ πολλῇ, 
3.20	ἔνιοι δὲ καὶ τηθαλλαδοῦν τοῦτον οἴονται καλεῖσθαι· ἔστι δὲ κυρίως 
3.20	ὁ ὑπὸ τήθης τραφεὶς καὶ διὰ τοῦτο ὢν ὑγρότερος, ὃν οἱ νῦν 
3.21	μαμμόθρεπτον λέγουσιν. παρθενίας δ' ὅν τις ἐκ τῆς δοκούσης 
3.21	εἶναι παρθένου, οὐ νόμῳ συνοικήσας, ἐποιήσατο, καὶ σκότιος ὃν 
3.21	ἐγέννησέ τις λαθὼν ἢ ἔτεκέ τις λαθοῦσα· Εὔβουλος 
3.21	δὲ ὁ κωμικὸς τὸ λαθρίδιον γέννημα προανάσυρμα παρθένου καταγελάστως
3.21	ὠνόμασεν. καὶ γνήσιος μὲν ὁ ἐκ γυναικὸς ἀστῆς καὶ 
3.21	γαμετῆς ὁ δ' αὐτὸς καὶ ἰθαγενής νόθος δ' ὁ ἐκ ξένης ἢ 
3.21	παλλακίδος· ὑπ' ἐνίων δὲ καλεῖται μητρόξενος. τὰ δὲ χρήματα 
3.21	τὰ τοῖς νόθοις διδόμενα νοθεῖα Ἀριστοφάνης καλεῖ. 
3.21	εἰσποιητὸς δὲ καὶ θετός, ὅν τις οὐ γεννήσας ἀλλ' ἑλόμενος ἐπὶ τοῖς 
3.21	χρήμασιν ἐποιήσατο, ὥσπερ καὶ ἐκποιητὸς ὁ ὑπὸ πατρὸς δοθεὶς 
3.21	εἰς γένος ἄλλης οἰκίας.  
3.22	  ὁ δὲ πατρὸς ἀδελφὸς θεῖος ἢ ἀδελφόθεος ἢ πατράδελφος 
3.22	ἢ πάτρως, ὁ δὲ μητρὸς ἀδελφὸς θεῖος ἢ μητράδελφος ἢ μήτρως 
3.22	ἢ νέννος· ἡ δὲ πατρὸς ἀδελφὴ θεία ἢ πατράδελφος, ἡ δὲ 
3.22	μητρὸς ἀδελφὴ θεία ἢ μητράδελφος ἢ τηθίς. ὁ δ' ἀδελφοῦ 
3.22	ἢ ἀδελφῆς υἱὸς ἀδελφιδοῦς, καὶ ἡ ἀδελφοῦ ἢ ἀδελφῆς θυγάτηρ
3.22	ἀδελφιδῆ. ἀδελφοὶ δ' οἱ μὲν ἐκ ταὐτοῦ πατρὸς ὁμοπάτριοι 
3.23	καὶ ὁμοπάτορες, οἱ δ' ἐκ τῆς αὐτῆς μητρὸς ὁμομήτριοι καὶ ὁμομήτορες·
3.23	καὶ ὁμογάλακτας δὲ τούτους καὶ ὁμογάστορας καὶ ὁμογαστρίους
3.23	ὀνομαστέον, καὶ ὁμογνίους καὶ ὁμογόνους. οὕτω δὲ 
3.23	καὶ τοὺς διδύμους ὠνόμαζον, ὥσπερ καὶ ὁμόπαιδας· Πλάτων 
3.23	δὲ καὶ τὴν διδυμότητα ὠνόμασεν. οἱ γὰρ σύναιμοι καὶ 
3.23	ὁμαίμονες, τὸ μὲν ἰδιωτῶν τὸ δὲ ποιητῶν. ἀλλ' οἱ μὲν ἐκ μόνου 
3.24	πατρὸς ἀδελφοὶ διαφόρων δ' ὄντες μητέρων ἀμφιμήτορες, εἰ 
3.24	δ' εἶεν ἐκ διαφόρων πατέρων, ἐκ μέντοι μιᾶς μητρός, ἀμφιπάτορες·
3.24	εἰ γὰρ καὶ μὴ εὗρον τοὔνομα, ἀλλ' ἀπ' ἐκείνου καὶ τοῦτο 
3.24	ἐγκρίνω. ἔνιοι δὲ τοὺς ἐξ ἑκατέρωθεν ἀδελφοὺς αὐταδέλφους 
3.24	καλεῖσθαι νομίζουσιν. ὁ δὲ πρεσβύτερος ἀδελφὸς ὑπὸ τοῦ νεωτέρου
3.24	ἠθεῖος καλεῖται. τὸ δ' ἀδελφόν τινα καλεῖν ἀδελφίζειν Ἰσοκράτης
3.25	λέγει. καὶ ἀδελφὰς ἐπιθυμίας. Καλλίας 
3.25	δὲ ‘†δυαδελφίδην† ταὐτῷ μυχῷ.’ Ἡρόδοτος δὲ καὶ 
3.25	ἀδελφεοκτόνον ὠνόμασε· τὸν δ' οὐκ ἔχοντα ἀδελφὸν ἀνάδελφον ὁ 
3.25	Ξενοφῶν. οἱ μὲν δὴ σύνδυο γεννηθέντες δίδυμοι 
3.25	καλοῦνται· εἰ δ' ἐκ διαφόρων τινὲς μητέρων εἶεν, ἐπίγονος ἂν 
3.25	ὁ δεύτερος τῷ προτέρῳ ὀνομάζοιτο. ὅτῳ δ' οἱ γονεῖς ἀμφότεροι  
3.25	περίεισιν, οὗτος ἀμφιθαλὴς ὀνομάζεται. ὁ δ' οὐκ ἔχων παῖδας 
3.26	ἄπαις ἢ ἄτεκνος, ὥσπερ ὁ οὐκ ἔχων μητέρα ἀμήτωρ, καθάπερ ἡ 
3.26	Ἀθηνᾶ, καὶ ὁ οὐκ ἔχων πατέρα ἀπάτωρ, ὡς ὁ Ἥφαιστος. καλοῖντο 
3.26	δ' ἂν οὕτω καὶ οἱ ἀποβεβληκότες πατέρας ἢ μητέρας· οὗτοι δὲ καὶ 
3.26	ὀρφανοί. καὶ ἡ μὲν ἐπιγαμηθεῖσα παιδὶ προγεννηθέντι ἐξ ἑτέρας 
3.26	μητρυιά, ὁ δὲ τοῦ δευτέρου γάμου προγεννηθεὶς πρόγονος, ὥσπερ 
3.26	εἰ καὶ γυναῖκά τις ἀγάγοιτο ἔχουσαν υἱὸν ἢ θυγατέρα ἐκ προτέρου 
3.26	γάμου, καὶ τούτῳ πρόγονος ὁ παῖς τε καὶ ἡ παῖς, ὥσπερ οὗτος 
3.27	ἐκείνοις ἐπιπάτωρ· βέλτιον γὰρ τοὔνομα τοῦ πατρωοῦ, εἰ καὶ Κερκιδᾶς
3.27	αὐτῷ κέχρηται. τοῦτον δ' Ὑπερείδης Πατροκλέους
3.27	ἐπὶ προαγωγείᾳ κατηγορῶν μητρυιὸν κέκληκε, 
3.27	καὶ Θεόπομπος ὁ κωμικὸς ἐν Εἰρήνῃ. τοὔνομα 
3.27	μέντοι ὁ πρόγονος ἔστι μὲν καὶ παρὰ Δεινάρχῳ, ὀνομάζεται
3.27	δὲ καὶ παρὰ Στράττιδι ἡ πρόγονος· καὶ παρ' 
3.27	Ὑπερείδῃ ‘ἐξέδωκε τὴν πρόγονον τὴν αὑτοῦ,’ ἐν τῷ πρὸς Ἀπελλαῖον
3.28	περὶ θησαυροῦ. πάλιν τοίνυν ἀδελφῶν παῖδες 
3.28	ἀνεψιοί, εἴτ' ἐκ πατραδέλφων εἶεν εἴτ' ἐκ μητραδέλφων, καὶ 
3.28	εἴτ' ἐξ ἀδελφοῦ ἢ ἀδελφῆς, εἴτ' ἐκ δυοῖν ἀρρένων ἀδελφῶν, 
3.28	εἴτ' ἐκ δυοῖν θηλειῶν ἀδελφῶν· κατὰ ταῦτα δὲ καὶ αἱ θήλειαι 
3.28	ἀνεψιαί. οἱ μέντοι αὐτανέψιοι οὐδὲν πλέον τῶν ἀνεψιῶν, ἀλλ' 
3.28	ἄντικρυς ταὐτόν. Δημοσθένης δὲ τῆς ἀνεψιότητος  
3.28	εἴρηκε, καὶ Σόλων. οἵ γε μὴν ἐκ τῶν ἀνεψιῶν φύντες ἀλλήλοις 
3.28	ἀνεψιαδοῖ, ἄν τ' ἐκ δύο θηλειῶν ἀνεψιῶν ὦσιν, ἄν τ' ἐκ δύο ἀρρένων,
3.28	ἄν τ' ἐκ θηλείας τε καὶ ἄρρενος, ἄν τ' αὐτοὶ δύο ἄρρενες 
3.29	ὦσιν, ἄν τε θήλεια καὶ ἄρρην, ὁ μὲν ἀνεψιαδοῦς ἡ δ' ἀνεψιαδῆ· 
3.29	ἂν δὲ δύο θήλειαι, ἄμφω ἀνεψιαδαῖ. οἱ δ' ἐκ τῶν ἀνεψιαδῶν 
3.29	ἀλλήλοις ἐξανέψιοί τε καὶ ἐξανέψιαι. τούτῳ δὲ τῷ ὀνόματι οὐ πάνυ 
3.29	τετριμμένῳ κέχρηται Μένανδρος, ᾧ ἀεὶ μὲν οὐ 
3.29	χρηστέον ὡς οὐκ ἀκριβῶς Ἑλληνικῷ, ἐπὶ δὲ τῶν ἀκατονομάστων 
3.29	πιστευτέον· ὧν γὰρ γενῶν ἢ πραγμάτων ἢ κτημάτων ὀνόματα 
3.29	παρ' ἄλλοις οὐκ ἔστι, ταῦτα ἀγαπητὸν ἂν εἴη καὶ παρὰ τούτου 
3.29	λαβεῖν. 
3.30	  καὶ ταῦτα μὲν ἐκ τοῦ γένους τὰ ὀνόματα, ἐκ δὲ τῆς συγγενείας
3.30	κοινὸν μὲν οἰκεῖος, ὁμογενής, καὶ συγγενής, κἂν θήλεια 
3.30	ᾖ· ἡ γὰρ συγγενὶς ἐσχάτως βάρβαρον. καὶ κηδεσταὶ μὲν ἀλλήλοις 
3.30	ἑκατέρωθεν οἱ τὸ κῆδος συνάψαντες, καὶ πηοὶ κατὰ τοὺς ποιητάς, 
3.30	καὶ προσκηδεῖς καθ' Ἡρόδοτον, καὶ κῆδος ἡ ἐπιγαμία 
3.30	κατὰ Θουκυδίδην, καὶ κηδεία κατὰ Δημοσθένην, καὶ 
3.31	κηδεύματα κατὰ Πλάτωνα. καὶ προμνήστριαι μὲν αἱ 
3.31	συνάγουσαι τὸν γάμον. Σικελιῶται δ' 
3.31	αὐτὰς καλοῦσι προμυθικτρίας, οἱ δ' Ἀττικοὶ καὶ μνήστριαν τὴν 
3.31	προμνήστριαν ὀνομάζουσιν γαμβροὶ δ' οἱ ἐκ τῆς τοῦ γήμαντος
3.31	οἰκίας, οἷον πατὴρ καὶ μήτηρ καὶ οἱ ἄλλοι πάντες κατὰ 
3.31	ταὐτὰ οἱ πρὸς γένους τῷ ἀνδρί, πενθεροὶ δ' ἀνάπαλιν οἱ τῇ γημαμένῃ
3.31	προσήκοντες, εἰ καὶ συγκεχύκασιν οἱ ποιηταὶ τὰ ὀνόματα, τὴν  
3.32	χρῆσιν μεταβαλόντες· Σαπφὼ μέντοι καὶ τὸν ἄνδρα 
3.32	αὐτὸν γαμβρὸν καλεῖ. ἡ μὲν οὖν γημαμένη νύμφη καλεῖται τῷ 
3.32	τοῦ γήμαντος πατρὶ καὶ τῇ μητρὶ καὶ νυός, οὗτοι δὲ τῇ νύμφῃ ἑκυρὸς 
3.32	καὶ ἑκυρά. ἡ δὲ τοῦ ἀνδρὸς ἀδελφὴ τῇ ἐκείνου γυναικὶ γάλως, ὁ 
3.32	δὲ τοῦ γήμαντος ἀδελφὸς δαήρ. αἱ δ' ἀδελφοῖς δύο συνοικοῦσαι 
3.32	εἰνάτερες, οἱ δ' ἀδελφὰς γήμαντες ὁμόγαμβροι ἢ σύγγαμβροι ἢ 
3.32	μᾶλλον συγκηδεσταί, καὶ παρὰ τοῖς ποιηταῖς εἰλίονες. 
3.33	  καὶ ἡ μὲν ἐπὶ παντὶ τῷ κλήρῳ τρεφομένη μόνη θυγάτηρ ἐπίκληρος,
3.33	περιόντος τε τοῦ πατρὸς καὶ ἀποθανόντος· ἐκάλεσαν δέ τινες 
3.33	αὐτὴν καὶ πατροῦχον, Ἰσαῖος δὲ καὶ ἐπικληρῖτιν,
3.33	ὥσπερ καὶ Σόλων. ὁ δὲ ταύτῃ προσήκων κατὰ γένος ἀγχιστεύς. 
3.33	ἐπίδικος δ' ἡ ἐπίκληρος, ὑπὲρ ἧς ἀμφισβητοῦσί τινες ἀλλήλοις ὡς 
3.33	μᾶλλον εἰς αὐτοὺς τῆς ἀγχιστείας καθηκούσης· ἀνεπίδικος δ' ἧς οὐκ 
3.33	ἠμφισβήτησάν τινες. ἡ μέντοι κλῆρον οὐκ ἔχουσα πατρῷον θῆσσα 
3.33	καλεῖται, ἣν ὁ ἀγχιστεὺς ἐκδίδωσιν, ἂν ἑτέρᾳ συνοικῇ, ἢ πάντως 
3.33	γαμεῖ. 
3.34	  ὁ μὲν οὖν ἀνὴρ τῇ γυναικὶ πρὸ τοῦ γῆμαι μνηστὴρ καὶ μνώμενος,
3.34	καὶ τὸ ἔργον μνηστεία καὶ μνηστεύσασθαι, καὶ μνηστὴ ἡ νύμφη, 
3.34	ὡς Ὅμηρος ‘γῆμ' ἄλοχον μνηστήν.’ τὴν δ' αὐτὴν καὶ 
3.34	ἐγγυητὴν ἂν εἴποις, καὶ τὸ πρᾶγμα ἐγγύην καὶ τὸ ῥῆμα ἐγγυήσασθαι 
3.34	καὶ ἐγγυῆσαι Λυκοῦργος δὲ καὶ διεγγυᾶν τὸ ἐγγυᾶν
3.34	εἶπεν καὶ τὸν γάμον ὑπέγγυον, ὥσπερ τὸν ἐναντίον  
3.35	ἀνέγγυον. ὁ δὲ πενθερὸς ἐγγυᾷ, ἁρμόζει, ὅθεν τινὲς τῶν παλαιῶν
3.35	καὶ ἁρμοστὴν τὸν μνηστῆρα ἐκάλεσαν, ἐκδίδωσι· καὶ τὸ 
3.35	πρᾶγμα ἔκδοσις, καὶ ἡ μὴ ἐκδοθεῖσα ἀνέκδοτος, καὶ τὸ συνεισενεγκεῖν 
3.35	εἰς τὴν ἔκδοσιν συνεκδοῦναι. ἐπὶ δὲ τῷ γάμῳ ὁ μὲν τῇ κόρῃ 
3.35	νυμφίος, ἡ δ' ἐκείνῳ νύμφη. καὶ ἡ μὲν σὺν προικὶ ἐπίπροικος, ἡ 
3.35	δὲ ἀχρήματος ἄπροικος. λέγοις δ' ἂν προῖκα καὶ φερνὴν τὴν παρὰ 
3.35	τῆς γυναικὸς δόσιν Αἰσχίνης γὰρ ὁ ῥήτωρ τὴν προῖκα 
3.35	φερνὴν καλεῖ ὥστ' εἴποις ἂν εἰσενέγκασθαι προῖκα καὶ προσενέγκασθαι
3.36	καὶ δοῦναι. αἱ δὲ πρὸς τὴν προῖκα ὑποθῆκαι 
3.36	ἀποτιμήματα. τὰ δὲ παρὰ τοῦ ἀνδρὸς διδόμενα δῶρα ἕδνα 
3.36	καὶ ὀπτήρια καὶ ἀνακαλυπτήρια· οὐ γὰρ μόνον ἡ ἡμέρα ἐν ᾗ ἐκκαλύπτει
3.36	τὴν νύμφην οὕτω καλοῖτ' ἄν, ἀλλὰ καὶ τὰ ἐπ' αὐτῇ δῶρα. 
3.36	τὰ δὲ ἀνακαλυπτήρια καὶ προσφθεγκτήρια ἐκάλουν. καὶ ‘διαπαρθένια 
3.36	δὲ δῶρα’ τὰ ὑπὲρ τοῦ τὴν παρθενίαν ἀφελέσθαι ὠνόμασεν Ἄμφις 
3.36	ὁ κωμικός. τὴν μέντοι οὐ λαβοῦσαν ἕδνα ὀνομάσαις
3.37	ἂν ἀνάεδνον Ὁμηρικῶς. καὶ ὁ μὲν τόπος τοῦ 
3.37	γάμου θάλαμος, ὥσπερ ἵνα ἐτρέφετο παρθενών, καὶ τὸ ἔργον παρθενεύεσθαι.
3.37	καὶ τὸ ἐπίβλημα τῆς γυναικὸς ἑανὸς καὶ καλύπτρα, 
3.37	τὸ δὲ παρὰ τῇ εὐνῇ παραπέτασμα παστός. τὸ δ' ᾆσμα τὸ γαμήλιον 
3.37	ὑμὴν καὶ ὑμέναιος, ὅθεν καὶ παρὰ τοῖς ποιηταῖς 
3.37	ἀνυμέναιος ἡ ἄγαμος, καὶ ὑμεναιῶσαι τὸ τὸν ὑμέναιον ᾆσαι· καὶ τὸ 
3.37	αὔλημα γαμήλιον. ὕπερον δὲ ἐξέδουν πρὸ τοῦ θαλάμου, ὥσπερ 
3.38	καὶ κόσκινον ἡ παῖς ἔφερεν, σημεῖα, ὡς εἰκός, αὐτουργίας. καὶ τὸ  
3.38	μὲν ἔργον ὁμοῦ καὶ ἡ ἑορτὴ γάμος, ἡ δὲ πρὸ γάμου θυσία προτέλεια
3.38	καὶ προγάμια· οὕτω δ' ἂν καλοῖτο καὶ τὰ πρὸ γάμου δῶρα. 
3.38	προτελεῖσθαι δ' ἐλέγοντο οὐ μόνον αἱ νύμφαι ἀλλὰ καὶ οἱ νυμφίοι, 
3.38	καὶ τέλος ὁ γάμος ἐκαλεῖτο, καὶ τέλειοι οἱ γεγαμηκότες. διὰ τοῦτο 
3.38	καὶ Ἥρα τελεία ἡ συζυγία· ταύτῃ γὰρ τοῖς προτελείοις προυτέλιζον 
3.38	τὰς κόρας, καὶ Ἀρτέμιδι καὶ Μοίραις. καὶ τῆς κόμης δὲ τότε 
3.39	ἀπήρχοντο ταῖς θεαῖς αἱ κόραι. ἡ δ' ἐκ παρθενίας τινὶ γημαμένη πρωτόποσις
3.39	ἐκαλεῖτο· γέγραπται δὲ τοὔνομα ἐν τῷ τοῦ βασιλέως νόμῳ· 
3.39	καὶ πρωτόπειρον δ' ὠνόμασε Θεόπομπος ὁ κωμικός. 
3.39	προαυλία δ' ἡ πρὸ τῶν γάμων ἡμέρα, καὶ ἡ μετὰ τὸν γάμον ἐπαυλία. 
3.39	ἀπαυλία δ' ἐν ᾗ ὁ νυμφίος εἰς τοῦ πενθεροῦ ἀπαυλίζεται ἀπὸ τῆς 
3.39	νύμφης. οἱ δὲ καὶ τὰ διδόμενα δῶρα τῇ νύμφῃ καλοῦσιν ἐπαύλια. 
3.40	ἡ δ' ἀπαυλιστηρία χλανὶς ἀπὸ τῆς νύμφης ἐν τοῖς ἀπαυλίοις τῷ 
3.40	νυμφίῳ πέμπεται. καὶ τῷ μὲν νυμφίῳ τότε ἐν τοῦ πενθεροῦ 
3.40	παιδίον ἀμφιθαλὲς θῆλυ συγκατακλίνεται, τῇ δὲ νύμφῃ ἐν τοῦ 
3.40	γαμβροῦ ἄρρεν. ὁ δὲ καλούμενος παράνυμφος νυμφευτὴς ὀνομάζεται
3.40	καὶ πάροχος· ἐπὶ ζεύγους γὰρ τὰς νύμφας ὡς τὸ πολὺ 
3.41	μετῄεσαν· εἰ δὲ πεζὴ ἀφίκοιτο ἡ νύμφη, χαμαίπους ἐλέγετο. ὁ δ'  
3.41	ἄγων τὴν νύμφην ἐκ τῆς τοῦ πατρὸς οἰκίας νυμφαγωγός, ὁπότε 
3.41	μὴ ὁ νυμφίος μετίοι· οὐ νενόμιστο δὲ μετιέναι τοὺς δευτερογαμοῦντας.
3.41	ἡ δὲ διοικουμένη τὰ περὶ τὸν γάμον γυνὴ νυμφεύτρια 
3.41	καὶ θαλαμεύτρια, ἡ δὲ τὰ πέμματα μάττουσα καὶ τὰ περὶ τὰς θυσίας 
3.41	διοικουμένη δημιουργός, ὁ δὲ πάντων τῶν περὶ τὴν ἑστίασιν ἐπιμελούμενος
3.42	τραπεζοποιός. ἡ δὲ τροφὸς τῆς κόρης τιτθὴ καὶ μαῖα. 
3.42	καλεῖται δέ τις τῶν τοῦ νυμφίου φίλων καὶ θυρωρός, ὃς ταῖς θύραις 
3.42	ἐφεστηκὼς εἴργει τὰς γυναῖκας τῇ νύμφῃ βοώσῃ βοηθεῖν. ἡ δ' 
3.42	ἐπὶ γάμῳ θυσία ἐν τοῖς φράτορσι γαμηλία, καὶ τὸ ἔργον γαμηλίαν 
3.42	εἰσενεγκεῖν. τὸ δὲ τῆς παρθένου παρθενίαν ἀφελέσθαι 
3.42	διακορεῦσαι λέγουσιν, ὡς Ἀριστοφάνης 
3.42	  οὗτός με διεκόρευσεν οὖσαν ἑπτέτιν. 
3.42	καὶ διαπαρθενεύεται δ' Ἡρόδοτος εἴρηκεν, διαπεπαρθενευμένη
3.42	καὶ διαπεπαρθενευκότα, τὸ μὲν πρότερον Διοκλῆς 
3.43	τὸ δὲ δεύτερον Ἄλεξις οἱ κωμικοί. Ἀριστοφάνης 
3.43	δὲ Γλαύκῳ ‘καλύψας †κύματος† τριβωνίῳ διεπαρθένευσα.’
3.43	καλοῦνται δὲ καὶ δᾷδες νυμφικαὶ καὶ στέφανος καὶ στολή. 
3.43	καὶ λουτρά τις κομίζουσα λουτροφόρος, Ἀθήνησι μὲν ἐκ τῆς Καλλιρρόης
3.43	εἶτ' αὖθις Ἐννεακρούνου κληθείσης, ἀλλαχόθι δ' ὅθεν ἂν καὶ 
3.43	τύχῃ· ἐκαλεῖτο δὲ ταῦτα καὶ νυμφικὰ λουτρά. καὶ δὴ καὶ  
3.43	κλίνη τις ὠνομάζετο ἡ μὲν γαμική, ἡ δὲ παράβυστος, ἣ καὶ 
3.43	αὐτὴ στρώννυται ἐν τῷ δωματίῳ ὑπὲρ τοῦ τὴν παῖδα μὴ ἀθυμῆσαι, 
3.44	ὡς Ὑπερείδης ἔφη. Ὅμηρος μέντοι οὐ τὸ 
3.44	ἔργον μόνον ἀλλὰ καὶ τὴν ἑστίασιν καλεῖ γάμον· 
3.44	  εἰλαπίν' ἠὲ γάμος, ἐπεὶ οὐκ ἔρανος τάδε γ' ἐστίν. 
3.44	ὁ δὲ γάμος καλοῖτ' ἂν καὶ συνδυασμός, καὶ σύνοδος ἀνδρὸς καὶ γυναικός,
3.44	καὶ συνοίκησις, καὶ σύνερξις, καὶ κοινωνία ἐπὶ παίδων 
3.44	σπορᾷ. καὶ γαμέτης μὲν ὁ γήμας καὶ ἀνὴρ καὶ νυμφίος καὶ ὁ 
3.44	συνοικῶν καὶ ὁ πρὸς γάμον ἠγμένος, ἡ δὲ νύμφη γαμετὴ καὶ γυνὴ 
3.45	καὶ συνοικοῦσα καὶ γεγαμημένη. γῆμαι δ' ἐπὶ τοῦ ἀνδρὸς λέγεται, 
3.45	γήμασθαι δ' ἐπὶ τῆς γυναικός, οὐ γαμηθῆναι. ὁ δὲ μέλλων γαμεῖν 
3.45	μελλονύμφιος ὑπ' ἐνίων ἐκλήθη, ὡς ὑπὸ Φρυνίχου τοῦ κωμικοῦ,
3.45	καὶ ἡ μέλλουσα γαμεῖσθαι μελλονύμφη. βέλτιον 
3.45	δ' ὡς Σοφοκλῆς ὠνόμασεν, ‘τῆς μελλογάμου.’ ταύτην δὲ καὶ 
3.45	τᾶλιν καλεῖ, λέγων ἐπὶ τοῦ Αἵμονος· 
3.45	    ἆρ' ἀχνύμενος τῆς μελλογάμου 
3.45	    τάλιδος ἥκει μόρον Ἀντιγόνης, 
3.45	    ἀπάτας λεχέων ὑπεραλγῶν. 
3.46	μελλόποσιν δὲ τὸν ἄνδρα ὠνόμασεν. ἀνύμφους 
3.46	δὲ τοὺς ἀγάμους λέγουσιν, ἀπονύμφην δ' ἢ ἀπόνυμφον τὸν φιλόπαιδα
3.46	καὶ γυναικείᾳ ὁμιλίᾳ δυσχεραίνοντα, ὃν καὶ μισογύνην ἐρεῖς 
3.46	ὡς τὸν ἐναντίον φιλογύνην. ἐκ δὲ τῶν αὐτῶν ἂν εἴη καὶ τὸ 
3.46	ζεύξασθαι γάμον ἢ κῆδος συνάψασθαι. καὶ τὸ ἀποπέμψασθαι γυναῖκα·
3.46	καὶ τὸ πρᾶγμα ἀποπομπὴ καὶ ἀπόπεμψις, καὶ ἀποπομπῆς 
3.47	δίκη. καὶ κακοῦν, καὶ δίκη κακώσεως, προικός, σίτου. καὶ τοὐναντίον 
3.47	ἀπόλειψις. καὶ δίκη παρὰ τἀνδρὸς ἀπολείψεως. ἡ δὲ μονωθεῖσα 
3.47	ἀπ' ἀνδρὸς χήρα, καὶ ὁ μονωθεὶς ἀπὸ γυναικὸς χῆρος· ὅθεν καὶ 
3.47	χηρωσταὶ οἱ τῷ ἐρήμῳ γένει προσήκοντες. ἕποιτο δ' ἂν τούτοις 
3.47	ἄγαμος, νεόγαμος, πολύγαμος, ἀγύνης, μισογύνης, μονότροπος. 
3.47	τῶν δὲ νέων κωμῳδῶν τινὲς τὸν ἄγαμον ἀγάμητον
3.48	εἰρήκασιν, Ἀριστοφάνης δὲ τὸν ἀγύνην ἄγυνον,
3.48	Φρύνιχος δὲ ‘τηλικουτοσὶ γέρων ἄπαις ἀγύναικος.’
3.48	τὸν δὲ νεόγαμον νεογήμην Ἀμειψίας 
3.48	ὠνόμασεν. φίλανδρος μίσανδρος, πολύνυμφος πολυμνήστη· ἄγαμος 
3.48	δὲ καὶ νεόγαμος καὶ πολύγαμος, κοινὰ ταῦτα καὶ ἐπὶ γυναικῶν. 
3.48	ἦσαν δὲ καὶ ἀγαμίου δίκαι πολλαχοῦ, καὶ ὀψιγαμίου καὶ κακογαμίου 
3.48	ἐν Λακεδαίμονι. 
3.49	  ἐπεὶ δ' ἕπεται γάμῳ τεκνοποιία τε καὶ τεκνοτροφία, οἰκεῖα ἂν 
3.49	εἴη τούτοις ὀνόματα κύειν, ὑπωγκῶσθαι τὴν γαστέρα, ὑποπεπλῆσθαι, 
3.49	κυοφορεῖν, κιττᾶν, ὠδίνειν, τίκτειν, ἀμβλισκάνειν. Εἰλειθυίαις 
3.49	εὔχεσθαι, τὴν Λοχείαν καλεῖν. τὴν δὲ μὴ τίκτουσαν στερίφην ἐρεῖς, 
3.49	ἄγονον, ἄτεκνον, ἄτοκον καθ' Ἡρόδοτον· Πλάτων 
3.50	δὲ καὶ ἄλοχον αὐτὴν κέκληκεν. Ἀνακρέων 
3.50	δὲ δίτοκον τὴν δὶς τεκοῦσαν. τρέφειν, ἀνατρέφειν, 
3.50	ἐκτρέφειν, γαλακτουχεῖν· γάλα εὔρουν, τρόφιμον, ἐπίρρυτον. 
3.50	τὸ δὲ μὴ ἔχειν γάλα ἀγαλακτίαν τινὲς ὠνόμασαν. μαστὸν ἐπέχειν,  
3.50	θηλὴν ἐπίσχειν, θηλάζειν, θηλάζεσθαι· τὴν δὲ θηλάζουσαν Εὔπολις 
3.50	τιτθὴν θηλάστριαν ὠνόμασεν. τιτθή, τιθήνη, 
3.50	τροφός, τροφεύς, οἷς οἱ τραφέντες τρόφιμοι καλοῦνται. 
3.51	  Ἕποιτο δ' ἂν τούτοις πολίτης· ὁ γὰρ συμπολίτης οὐ δόκιμον, 
3.51	εἰ καὶ Εὐριπίδης αὐτῷ κέχρηται ἐν Ἡρακλείδαις τε καὶ 
3.51	Θησεῖ, βελτίω δ' ἀστός, ἐπιχώριος, ἐγχώριος, ἡμεδαπός,
3.51	ὁμόφυλος, ἐγγενής, ἔντοπος· τὸ γὰρ ἐνδάπιος ποιητικόν, 
3.51	καὶ τὸ ἰθαγενὴς καὶ αὐθιγενὴς εὐτελέστερα. τάχα 
3.51	δὲ βέλτιον ὁ αὐτόχθων, οἰκεῖος, φυλέτης, δημότης, φράτηρ, μετ' 
3.51	ἐμοῦ φρατριάζων καὶ μετ' ἐμοῦ δημοτευόμενος, καὶ θεοὺς φρατρίους
3.52	καὶ φιλίους νέμων. τὸ δ' ἱερὸν εἰς ὃ συνῄεσαν, φρατρεῖον 
3.52	ἐκαλεῖτο, καὶ τὸ σύστημα φρατρία, οἱ δὲ καθ' ἕκαστον φράτορες. 
3.52	καὶ ὄις φρατήρ, καὶ φράτριος αἲξ ἡ θυομένη τοῖς φράτορσιν. 
3.52	ἐκαλοῦντο δὲ καὶ φράτερες. φρατρίαι δ' ἦσαν ιβʹ, καὶ ἐν 
3.52	ἑκάστῃ γένη τριάκοντα, ἕκαστον ἐκ τριάκοντα ἀνδρῶν· ἐκαλοῦντο
3.52	δ' οὗτοι καὶ ὁμογάλακτες καὶ ὀργεῶνες. ἡ δ' ὑπὲρ τῶν εἰς 
3.52	τοὺς φράτορας εἰσαγομένων παίδων οἴνου ἐπίδοσις οἰνιστήρια ἐκαλεῖτο,
3.53	τὸ δ' ἱερὸν τὸ ὑπὲρ αὐτῶν μεῖον, καὶ μειαγωγεῖν τὸ εἰσάγειν 
3.53	ἱερεῖον. κέκληται δὲ ἢ ὅτι ἔσκωπτον ὡς μεῖον τοῦ δέοντος, ἢ 
3.53	ὅτι κεκωλυμένον εἰσάγειν, ὡς μὴ ἁμιλλῷντο μηδ' ἐμπίπτοιεν εἰς 
3.53	ἔριν καὶ ταραχήν, οἱ μὲν οὐδὲν ἧττον ἐφιλοτιμοῦντο, οἱ δ' ἐπεβόων
3.53	μεῖον ὡς οὐχ ὑπερβαινόντων αὐτῶν τοῦ νόμου τὸ μέτρον. 
3.53	εἴποις δ' ἂν καὶ τῆς αὐτῆς συμμορίας καὶ συμμορίτας· τοὺς δ' 
3.53	ἄρχοντας τῶν συμμοριτῶν καὶ συμμοριάρχας Ὑπερείδης 
3.53	εἴρηκεν, ὡς τῶν φυλῶν φυλάρχους. ὁμόγλωσσος, ὁμοήθης, 
3.54	ὁμόνομος. οἱ δὲ βάρβαροι ἀλλήλους οὐ πολίτας ἀλλὰ πατριώτας 
3.54	λέγουσιν. Ἄρχιππος δὲ καὶ συστρατιώτας καὶ ξυμπατριώτας
3.54	ἔφη. Πλάτων μέντοι ἐν τοῖς Νόμοις καὶ 
3.54	ἐπὶ Ἑλλήνων τὸ πατριῶται εἴρηκεν. τὸ δ' ἐναντίον ξένος, ἀλλοδαπός,
3.54	ἀλλότριος, ἀλλοεθνής, ἀλλόφυλος, ἀλλόδημος, ἀλλόγλωσσος,
3.55	ἔπηλυς, ἐπηλύτης, ὀθνεῖος· ποιητικώτερον, Πλάτων 
3.55	δ' αὐτῷ κέχρηται. μέτοικος ὁ τὸ μετοίκιον 
3.55	συντελῶν· τοῦτο δ' ἦν ιβʹ τῷ δημοσίῳ δραχμαὶ καὶ τῷ γραμματεῖ
3.55	τριώβολον. σκαφηφόρος· οὕτω δὲ τοὺς μετοίκους ὠνόμαζον,
3.55	καὶ τὰς γυναῖκας αὐτῶν ὑδριαφόρους, ἀπὸ τοῦ ἔργου ἑκατέρους.
3.55	ἀλλαχόθεν ἥκων, ἐπιδημῶν, παρεπιδημῶν· κἂν δόξῃ πολίτης
3.56	εἶναί τις οὐκ ὤν, παρέγγραπτος, παρεγγεγραμμένος. τὸν δὲ τοιοῦτον
3.56	καὶ ὑπόξυλον ὠνόμαζον οἱ νέοι κωμικοί. καὶ 
3.56	ὑπόχυτον δ' οἱ παλαιότεροι τὸν κακῶς γεγονότα, καὶ 
3.56	παρημπολημένον, ὡς ἀποφύλιον τὸν φυλὴν μὴ ἔχοντα. κατὰ δὲ τῶν  
3.56	οὐ τελούντων τὸ μετοίκιον ἢ προστάτην μὴ νεμόντων ἀπροστασίου δίκη. 
3.56	ἔνιοι δ' αὐτῶν καὶ ἀτελεῖς εἰσὶ καὶ ὁμοτελεῖς καὶ ἰσοτελεῖς, οἷς ἂν 
3.56	τοῦτ' ἐκ ψηφίσματος ὑπάρξῃ· καὶ τὸ ἔργον ἰσοτέλεια. οἱ δὲ δημοποίητοι,
3.56	ὁπόσοι ἐκ δόγματος κοινοῦ πολιτείας τύχοιεν· τοῦτο δὲ πολιτογραφεῖν
3.56	Φίλιστος καλεῖ· τάχα δ' ἂν οἱ τοιοῦτοι ὀνομάζοιντο
3.57	νεοπολῖται ὑπὸ τοῦ Πλάτωνος. ἀδιάτακτοι δὲ καλοῦνται 
3.57	οἱ μὴ ἐγγεγραμμένοι εἰς τοὺς μετοίκους δέον, ἢ μὴ τελοῦντες 
3.57	τὸ μετοίκιον, ἢ τὴν σκάφην μὴ φέροντες. οὓς δὴ γραψάμενός
3.57	τις τῶν ἀδιατάκτων εἶναι διήλεγχεν. κατὰ δὲ τῶν παρεγγεγραμμένων
3.57	ξενίας γραφή, καὶ δωροξενίας, ἂν διαφθείρωσι τοὺς 
3.57	δικάζοντας· ὁ δὲ καταδικασθεὶς ἀπεψηφισμένος, ἐκπεφυλλοφορημένος, 
3.57	καὶ τὰ ῥήματα παρεγγραφῆναι, ξενίας ἁλῶναι, ξενίας ἀποφυγεῖν, 
3.57	ἐκπεφυλλοφορῆσθαι, ἀπεψηφίσθαι. τοῦτο δὲ καὶ ἀποξενωθῆναι Ἰσαῖος 
3.58	καλεῖ. τούτοις δ' ἂν προσήκοι καὶ ὁ ἄπολις· Πλάτων
3.58	δὲ πόλιν ἄπολιν τὴν μηκέτ' οὖσαν πόλιν. 
3.58	παμπόνηροι δ' οἱ Θεοπόμπου τοῦ συγγραφέως 
3.58	ἀποπολῖται καὶ ἀφέταιροι καὶ ἀπαθηναῖοι. τὸ μέντοι ξένον 
3.58	ὄντα εἰς ἄλλην πόλιν ἐλθεῖν ξενοῦσθαι καὶ ἐπιξενοῦσθαι ἔλεγον, 
3.58	ὅθεν καὶ τὴν καταγωγὴν ξενῶνα. θρασυξενία δέ, εἰ θρασύνοιτο ὁ 
3.58	ξένος. ξεναπάτην δ' Εὐριπίδης εἴρηκε καὶ 
3.58	ξενοφόνον, ξενοκτόνον δ' Ἡρόδοτος. ὁ 
3.58	δὲ τῶν ξένων ἡγούμενος ξεναγός· ξενοτροφεῖν δὲ παρὰ Δημοσθένει, 
3.59	καὶ ξενοτροφία παρ' Ὑπερείδῃ. καὶ ξενίζειν 
3.59	παρὰ μὲν τοῖς πολλοῖς τὸ ἑστιᾶν, παρὰ δὲ Δημοσθένει 
3.59	τὸ τῇ φωνῇ ξενιζούσῃ χρῆσθαι· Ἰσαῖος δὲ 
3.59	ξενικῇ τῇ φωνῇ εἴρηκεν. τὰ δὲ δῶρα ξένια Δημοσθένης 
3.59	τε καὶ Ξενοφῶν, καὶ τὸ καταγώγιον 
3.59	ξενῶνα Πλάτων. τάχα δ' ἂν ἐγγὺς 
3.59	εἴη τούτων πρόξενος καὶ ἡ προξενία, ἀστόξενος, ἰδιόξενος, 
3.59	δορύξενος, ἄξενος, πολύξενος, καὶ παρὰ Θουκυδίδῃ 
3.59	ἐθελοπρόξενος. ὁ μὲν πρόξενος, ὅταν πόλεως δημοσίᾳ προξενῇ 
3.59	τις ἐν ἄλλῃ πόλει, ὡς ὑποδοχῆς τε τῶν ἐκεῖθεν φροντίζειν καὶ 
3.59	προσόδου τῆς πρὸς τὸν δῆμον καὶ ἕδρας ἐν τῷ θεάτρῳ. ποιεῖ δὲ 
3.60	ταῦτα καὶ ὁ ἐθελοπρόξενος ὁ ἄγραπτον τὴν προξενίαν ἔχων, 
3.60	ἰδιόξενος δ' ἐστὶν ὁ ἰδίᾳ τινὶ τῶν ξένων φίλῳ χρώμενος, ὡς Περικλῆς
3.60	Ἀρχιδάμῳ, καὶ καταγωγῆς τ' αὐτῷ προνοούμενος καὶ τἆλλα 
3.60	συνδιοικούμενος, τῶν ἴσων δὲ καὶ αὐτός, εἴ ποτε παρ' ἐκεῖνον 
3.60	ἔλθοι, μεταλαμβάνων. ἀστόξενος δὲ κατὰ μέν τινας ὁ αὐτὸς τῷ 
3.60	ἰδιοξένῳ, κατὰ δέ τινας ὁ γένει μὲν ξένος τιμῇ δ' ἀστός· ἐνίοις δὲ 
3.60	δοκεῖ ὁ φύσει μὲν ἀστὸς δόξῃ δὲ ξένος, ὡς Δαναὸς Ἀργείοις, ἀπὸ 
3.60	Ἰοῦς τῆς Ἀργείας ἔχων τὸ γένος. δορύξενος δ' ὁ ἐκ τῆς κατὰ 
3.60	τὸν πόλεμον ἐπιμιξίας τὴν γνῶσιν πεποιημένος. 
3.61	  Ἀκόλουθα δ' ἂν εἴη τούτοις φίλος, ἑταῖρος, συνήθης, ἐπιτήδειος,
3.61	γνώριμος, προσηταιρισμένος, οἰκεῖος, ᾠκειωμένος, ὁμογνώμων, 
3.61	ὁμοήθης, ὁμότροπος, ὁμόσιτος, ὁμοτράπεζος, ὁμόσπονδος, ὁμωρόφιος, 
3.61	ὁμῆλιξ, ἰσῆλιξ. καὶ ἐχρῆτό μοι, καὶ ἐχρώμην αὐτῷ· καὶ ὁ 
3.61	Δημοσθένης που λέγει ‘καὶ χρώμενος εἴπερ τις ἄλλος  
3.62	αὐτῷ,’ καὶ οὐ δεῖ προσθεῖναι τὸ φίλῳ. ἐκ δὲ τούτων ἐστὶ φιλέταιρος,
3.62	πολυέταιρος, φιλία καὶ ἑταιρεία, ἐπιτηδειότης, συνήθεια, 
3.62	οἰκειότης, γνῶσις, ὁμογνωμοσύνη, ὁμοήθεια, ὁμοτροπία· τὰ γὰρ ἀπὸ 
3.62	τῶν ἄλλων δυσχερῆ, ἡ δ' ὁμηλικία ποιητικόν. 
3.62	ὁ δὲ φίλιος πρὸς τὸν πολέμιον ἀντίκειται, καὶ φιλικός ἐστιν ὁ χρῆσθαι 
3.63	φίλοις εἰδώς· ἀφ' ὧν τὰ ἐπιρρήματα φιλίως καὶ φιλικῶς. προσφιλῶς
3.63	δὲ Ξενοφῶν εἴρηκε, καὶ 
3.63	Θουκυδίδης προσφιλεῖς, Ἰσοκράτης δὲ προσφιλεστάτως,
3.63	πολυφιλίαν δὲ καὶ ὀλιγοφιλίαν Ἀντιφῶν, καὶ 
3.63	πολυφίλοις Ὑπερείδης, καὶ πολυφιλώτερος Λυσίας. 
3.63	τὰ δ' ἐναντία ἄγνωστος, ἀγνώς, ἀήθης, ἐχθρός, 
3.64	διάφορος, ἀλλότριος, ἀλλοτρίως ἔχων, ἠλλοτριωμένος, ἀπεχθής, ἀπεχθανόμενος,
3.64	ἀπεχθῶς διακείμενος, μισῶν, δυσμενής, διενηνεγμένος, 
3.64	διεστηκώς, ἐξεστασιασμένος· ὑπόπτως ἔχων, ἐπιβούλως, κακοήθως, 
3.64	ἀπίστως, ἐθελέχθρως· ἐθέλεχθρον δὲ Κρατῖνος λέγει, 
3.64	ἄφιλος, ἄμικτος, ἀπρόσμικτος, δύσμικτος, μισέταιρος, μισάνθρωπος,
3.64	ἀπάνθρωπος. καὶ ἀγνωσίαν, ἀήθειαν, ἔχθραν, ἀλλοτρίωσιν, 
3.64	διαφοράν, ἀπέχθειαν, μῖσος, δυσμένειαν, ἀπιστίαν, ὑποψίαν, ἐπιβουλήν,
3.64	κακοήθειαν, μισεταιρίαν, ἀπανθρωπίαν, μισανθρωπίαν. 
3.65	  Φιλόπολις, φιλόδημος, δημοτικός, πρᾶος, ἐπιεικής, εὔνως 
3.65	ἔχων πρὸς τὴν πόλιν, πρόθυμος περὶ τὴν πόλιν, φιλότιμος, μεγαλογνώμων,
3.65	δημεραστής, μεγαλοπρεπὴς πρὸς τὸ δημόσιον. καὶ ἦθος 
3.65	φιλόπολι, φιλόδημον, δημοτικόν, πρᾶον, ἐπιεικές, εὔνουν, πρόθυμον,
3.65	φιλότιμον, μεγαλοπρεπές. καὶ δημεραστία, φιλοδημία, 
3.66	πραότης, ἐπιείκεια, εὔνοια, προθυμία, φιλοτιμία, μεγαλοπρέπεια. καὶ 
3.66	δημοτικῶς, πράως, ἐπιεικῶς, προθύμως, φιλοτίμως, φιλοδήμως, μεγαλοπρεπῶς,
3.66	εὔνως. τὰ δ' ἐναντία μισόπολις, μισόδημος, ὑπερόπτης, 
3.66	μεγάλαυχος, ὑπερήφανος, τυραννικός, ὀλιγαρχικός, μικροπρεπής, 
3.66	δύσνους, κακόνους, νεωτεριστής, νεωτέρων ἐπιθυμῶν, ἠλλοτριωμένος 
3.66	πρὸς τὴν πόλιν, οὐ χαίρων τοῖς καθεστηκόσιν, οὐκ ἀγαπῶν 
3.66	τὸ ἴσον, διαπτύων τοὺς πολλούς, καθάρματα καὶ πτωχοὺς 
3.66	ἀποκαλῶν.  
3.67	  Χορηγός, τριήραρχος, φυλῆς ἑστιάτωρ, τὴν φυλὴν ἑστιῶν, 
3.67	κρεανομίας ἐπινέμων, διανομὰς διδούς, νομάς, εἰσφοράς, συνεκδιδούς 
3.67	τισι θυγατέρας, ἀπὸ τῶν ὑπαρχόντων εἰσφέρων, τὰ ὄντα καταναλίσκων
3.67	εἰς τὸ δημόσιον, ἐθελοντὴς εἰσφέρων, ἑκών, αὐτεπάγγελτος, 
3.67	αὐθαίρετος, αὐτοκέλευστος, ἀπαράκλητος, ἐπιδιδοὺς ἐπιδόσεις, 
3.67	ζῶν τῇ πόλει, λειτουργῶν, καταλειτουργῶν τὰ ὄντα, γυμνασίαρχος,
3.67	γυμνασιαρχῶν. καὶ τὰ πράγματα χορηγεῖν, τριηραρχεῖν, 
3.67	φυλὴν ἑστιᾶν, νέμειν, διανέμειν, εἰσφέρειν, ἐπιδιδόναι, λειτουργεῖν, 
3.67	καταλειτουργεῖν, γυμνασιαρχεῖν. οὐσίαν δ' ἀλειτούργητον Ἰσαῖος 
3.67	εἴρηκεν. 
3.68	  Ἐρᾶν, φιλεῖν, στέργειν, ἡττᾶσθαί τινος, ἐσπουδακέναι περί τινα, 
3.68	ἐνθέως ἔχειν, κατόχως, ἐμπύρως, διαπύρως· φλέγεσθαι τῷ πόθῳ,
3.68	ἐκφλέγεσθαι, ὑποτετύφθαι, κεκαῦσθαί τινος, θερμαίνεσθαι ἐπί 
3.68	τινι, ἐκκρέμασθαι ἐξ αὐτοῦ, ἀναπνεῖν, δουλεύειν, ἕπεσθαι, παρακολουθεῖν,
3.68	ἐξηρτῆσθαί τινος, ἔχεσθαι, ἱκετεύειν, δεῖσθαι, καθικετεύειν, 
3.68	ἀντιβολεῖν, παρακαλεῖν, ἐρωτομανεῖν, φιλεραστεῖν, παιδεραστεῖν, 
3.69	γυναικεραστεῖν, φροντίζειν ἐπ' αὐτῷ, ἀλύειν, ἀλγεῖν, ἀγρυπνεῖν, 
3.69	τετρῶσθαι, κατειλῆφθαι, ἀνακεῖσθαί τινι. καὶ ἐραστής, καὶ συνεραστὴς 
3.69	δὲ καὶ συνεπιθυμητής, ὡς ὁ Πλάτων· οὐκ οἶδα 
3.69	δ' εἰ καὶ ἐπιθυμητής. φίλος δὲ καὶ ἐπαινέτης. τῆς ὥρας ἡττημένος,
3.69	στέργων, φιλῶν, ἀγαπῶν, δουλεύων. ἐθελόδουλος, ἔνθεος, 
3.69	ἐπίπνους, κάτοχος. ἐξηρτημένος, ἠρτημένος, ἐκκρεμάμενος. 
3.69	ἔμπυρος, διάπυρος. φλεγόμενος, ἑπόμενος, παρακολουθῶν, ἱκετεύων, 
3.70	καθικετεύων, παραπίπτων, καταντιβολῶν, δεόμενος. φιλόπαις, 
3.70	παιδεραστής, παιδοφίλης ὡς Τηλεκλείδης· καὶ 
3.70	παιδοφιλῆσαι Πλάτων εἴρηκεν ὁ κωμικός, ὁ μέντοι 
3.70	παιδέρως Ζεὺς παρὰ τῷ Τηλεκλείδῃ πέπαικται. 
3.70	γυναικεραστής, γυναιμανής. ἀλύων, ἀγρυπνῶν, φροντίζων, τετρωμένος,
3.70	τετοξευμένος, κατειλημμένος, ἀνακείμενος, προσκείμενος. καὶ  
3.71	γυναῖκας δ' ἐραστρίας Εὔπολις εἴρηκεν, καὶ ἀνδρεράστριαν
3.71	Ἀριστοφάνης. ἐρώμενος ἐρωμένη, παιδικά,
3.71	στεργόμενος στεργομένη, φιλούμενος φιλουμένη, ἀγαπώμενος
3.71	ἀγαπωμένη. καλὸς ὑπέρκαλος πάγκαλος, ἐπέραστος, ὡραῖος, 
3.71	ἐπαγωγὸς προσαγωγός. ἀνθῶν ὑπερανθῶν, στίλβων ὑπερστίλβων, 
3.71	λάμπων ὑπερλάμπων, ἵμερον ἀφιείς· καλὴ ὑπερκάλη παγκάλη, 
3.71	ἐπέραστος, ὡραία, ἀνθοῦσα ὑπερανθοῦσα, στίλβουσα, λάμπουσα 
3.72	ὑπερλάμπουσα, ἵμερον ἀφιεῖσα· κάλλος, ὥρα, ἄνθος, ἄνθησις, 
3.72	λαμπρότης, στιλπνότης, αἴγλη, καλλονή. ἔρως, ἵμερος, πόθος, 
3.72	ἐπιθυμία, ἴυγξ, ἀντέρως, ἀφ' οὗ ἀντερῶν καὶ ἀντεραστής, 
3.72	παρὰ δ' Εὐπόλιδι καὶ ἀντερώμενος. καὶ τὸ 
3.72	ζηλοτυπεῖν δ' ἐπί τε παίδων ὡραίων καὶ γυναικῶν καὶ πάντων 
3.72	δὲ τῶν ἀγαπωμένων. προσήκοι δ' ἂν τούτοις ἀξιέραστος πολυέραστος,
3.72	καὶ κατὰ σύγκρισιν καὶ ὑπέρθεσιν. 
3.73	  Δεσπότης, δεσπόζων, κύριος, κεκτημένος Φρύνιχος γὰρ 
3.73	ἐν Σατύροις τὸν δεσπότην κεκτημένον ὠνόμασεν  
3.73	ἐωνημένος, πριάμενος· καὶ ὁ νεώτερος δεσπότης δεσπόσυνος 
3.73	καὶ τρόφιμος. δέσποινα, δεσπόζουσα, κεκτημένη, ἐωνημένη, πριαμένη,
3.73	τροφίμη· οὐ γὰρ προσίεμαι τὴν Σοφοκλέους 
3.74	δεσπότειραν ἢ τὴν Εὐριπίδου δεσπότιν. φαυλοτάτη
3.74	δὲ καὶ ἡ παρὰ τοῖς νέοις κωμῳδοῖς 
3.74	ἀπφία καὶ ἀπφίον καὶ ἀπφάριον, νέας δεσποίνης ὑποκορίσματα. 
3.74	τὸ δὲ πρᾶγμα δεσποτεία, καὶ τὸ ἐπίρρημα δεσποτικῶς, καὶ τὸ ῥῆμα 
3.74	δεσπόζειν καὶ δεσπόζεσθαι· Πλάτων δὲ καὶ τὸ δεσποτοῦν
3.74	ἀντὶ τοῦ δεσπόζον εἴρηκεν. Λυσίας δέ που λέγει 
3.74	ἀδεσπότους, Ἡρόδοτος δ' ἀνδράποδα φιλοδέσποτα. Ἀριστοφάνης
3.74	μέντοι κατὰ τὴν τῶν πολλῶν συνήθειαν τὸν δεσπότην 
3.74	‘αὐτὸν’ κέκληκεν, εἰπὼν ἐν Δράμασιν ἢ Κενταύρῳ  
3.74	    ἀνοιγέτω τις δώματ'· αὐτὸς ἔρχεται. 
3.74	δοῦλος δούλη· ἡ δὲ δουλὶς Ὑπερείδῃ εἰρημένον 
3.74	φαῦλόν ἐστιν. 
3.74	  οἰκέτης οἰκέτις, θεράπων θεράπαινα θεραπαινίς· εἰ δ' 
3.74	ὁ κατὰ Δωροθέου λόγος Ὑπερείδου, φησὶν ἐν 
3.75	αὐτῷ ‘ὥσπερ τὸ ἀτιμότατον θεραπόντιον.’ τὸ δὲ πλῆθος τῶν 
3.75	οἰκετῶν θεραπεία· τὸ γὰρ θεραπουσία βιαιότερον, ἀλλ' ἡ δουλεία 
3.75	κατὰ Θουκυδίδην. ἔργον δὲ δουλικὸν Ἀραρώς, 
3.75	καὶ δουλικώτατος Ξενοφῶν. καὶ δουλῶσαι,
3.75	καταδουλώσασθαι, καὶ δεδουλωμένος Θουκυδίδης. 
3.75	καὶ δούλωσις· ἡ γὰρ δουλοσύνη Ἰωνικόν. δουλοπρεπὲς δὲ 
3.75	καὶ δουλοπρεπέστερον Ξενοφῶν, 
3.75	καὶ δουλοπρεπέστατα Κρατῖνος, καὶ δουλοπρέπεια 
3.76	Θεόπομπος ὁ κωμικός. καὶ δουλάρια Μεταγένης, 
3.76	καὶ οἰκετικὰ ὀνόματα Πλάτων. διάκονος,
3.76	ὑπηρέτης, ἀργυρώνητος, ὤνιος, οἰκότριψ, ἡ δ' ἀντικειμένη 
3.76	τούτῳ σηκὶς καλεῖται ἢ οἰκογενής· ἡ γὰρ ταμία τῆς πίστεως τοὔνομα. 
3.76	παιδίσκην δὲ τὴν θεραπαινίδα Λυσίας ὠνόμασεν, εἰ 
3.76	μὴ ἀμφίβολόν ἐστι, πότερον ἡλικίας τοὔνομα ἢ τύχης· λέγει γὰρ 
3.76	ἐν τῷ κατὰ Καλλίου ὕβρεως ‘ἐξελθοῦσα αὐτοῦ ἡ παιδίσκη τὴν 
3.76	θύραν ἀνοίγνυσιν.’ τὸ δὲ παιδίον τὸ ἐκ τῶν οἰκοτρίβων οἰκοτρίβαιον
3.77	ὠνόμαζον. τῷ μέντοι ὠνηθέντι οἰκέτῃ τραγήματα κατέχεον, 
3.77	ἃ ἐκαλεῖτο καταχύσματα. ἀνδράποδα, καὶ ἀνδραπόδια παρ' Ὑπερείδῃ, 
3.77	ἀφ' ὧν καὶ τὸ ἀνδραποδίσασθαι καὶ ἀνδραποδισάμενος,
3.77	καὶ ἀνδραποδίσαντες παρὰ Θουκυδίδῃ, καὶ ἀνδραποδώδης
3.77	παρὰ Ξενοφῶντι, καὶ ἀνδραποδωδῶς  
3.77	παρὰ Πλάτωνι, καὶ ἀνδραποδώδεις ἐπιθυμίαι, 
3.77	καὶ ἀνδραποδιστικώτατα παρ' Εὐπόλιδι. δοῦλα 
3.78	σώματα πρὸς ἀργύριον ἀντικατηλλαγμένα, καὶ ἀπὸ τοῦ πρατῆρος 
3.78	λίθου, ἀπὸ τοῦ πωλητηρίου, παρὰ τῶν λαφυροπώλων, παρὰ τῶν 
3.78	ἀνδραποδοκαπήλων. ἀνδραποδιστὴς δ' ἐστὶν ὁ τὸν ἐλεύθερον καταδουλωσάμενος
3.78	ἢ ὁ τὸν ἀλλότριον οἰκέτην ὑπαγαγόμενος· καὶ 
3.78	δίκη δὲ κατὰ τῶν ἀνδραποδιστῶν ἐλευθεροπρασίου. σώματα δ' 
3.78	ἁπλῶς οὐκ ἂν εἴποις, ἀλλὰ δοῦλα σώματα. καλοῦνται δὲ καὶ 
3.78	παῖδες οἱ δοῦλοι παρὰ τοῖς Ἀττικοῖς, κἂν ὦσι πρεσβύτεροι· λάτρις 
3.78	δὲ καὶ ἀμφίπολος καὶ πρόσπολος οὐ καθ' ἡμᾶς. καὶ ἵνα μὲν 
3.78	κολάζονται οἱ δοῦλοι, μυλῶνες καὶ ζητρεῖα καὶ ζώντεια καὶ ἀλφιτεῖα 
3.79	καὶ χονδροκοπεῖα. οἱ δὲ στιζόμενοι στιγματίαι καὶ στίγωνες, 
3.79	ὥσπερ οἱ μαστιγούμενοι μαστιγίαι. τὸ δὲ δεῖσθαι μαστίγων μαστιγιᾶν 
3.79	Εὔπολις εἴρηκεν. αἱ δὲ μάστιγες ὑστριχίδες, 
3.79	ἱμάντες, ῥυτῆρες. τὸ δὲ μαστιγῶσαι καὶ τυπτῆσαι, ξᾶναι κατὰ νώτου 
3.79	πολλάς, παῖσαι, πληγὰς ἐντεῖναι, πληγὰς ἐμβαλεῖν. Ὑπερείδης 
3.79	δ' ἔφη ‘κρεμάσας ἐκ τοῦ κίονος ἐξέδειρεν, ὅθεν καὶ 
3.79	μωλώπων ἔτι νῦν τὸ δέρμα μεστὸν ἔχει·’ καίτοι ἐπὶ τούτοις οὐκ 
3.80	ἄν τις εἴποι τὸ δεῖραι. ἔστι δ' ἐκ τούτου φιλόδουλος, πολύδουλος,
3.80	ἐθελόδουλος, ἄδουλος, καὶ ἀδούλευτος, ὡς τοὺς 
3.80	Λακεδαιμονίους Ἰσαῖος λέγει. καὶ εὔδουλος δὲ  
3.80	ὁ τοῖς δούλοις εὖ χρώμενος παρὰ Φερεκράτει, 
3.80	καὶ τὸ δρᾶμα Δουλοδιδάσκαλος· παρὰ Κρατίνῳ δ' ὁ 
3.80	κακόδουλος εἴρηται. ἐθελοδουλεία, πολυδουλεία, ἀειδουλεία. 
3.80	ἐωνῆσθαι, ὠνητιᾶν, πρίασθαι, πωλῆσαι, πωληταί, πωλητήρια. καὶ 
3.81	ὠνητὸς ὠνητή, καὶ τὸν ὠνητὴν ὡς Ἰσαῖος, καὶ τὸν 
3.81	αὐτωνητὴν ὡς Δείναρχος. προσήκοι δ' ἂν 
3.81	τοῖς δούλοις τό τε πρᾶγμα ἡ δουλεία καὶ τὸ ῥῆμα τὸ δουλεύειν 
3.81	καὶ τὸ δεδουλῶσθαι. καὶ τὰ δουλικὰ παρὰ Δημοσθένει, ἀφ' 
3.81	οὗ καὶ τὸ ἐπίρρημα τὸ δουλικῶς. καὶ τὸ δουλώσασθαι δὲ καὶ τὸ 
3.81	καταδουλώσασθαι, καὶ ὅσα ἀπὸ τούτων σχηματίζεται. καὶ τὸ 
3.81	συγκαταδουλώσασθαι παρ' Ὑπερείδῃ, καὶ οἱ συνδουλεύοντες
3.82	παρὰ Δεινάρχῳ. σύνδουλοι δὲ 
3.82	λέγει Λυσίας καὶ Εὐριπίδης, Ὑπερείδης 
3.82	δὲ καὶ οἱ πλείους ὁμόδουλον λέγουσιν· ἔνιοι δ' 
3.82	οἴονται ὁμόδουλον μὲν τὸν τῆς αὐτῆς τύχης, σύνδουλον δὲ τὸν 
3.82	τοῦ αὐτοῦ δεσπότου. καὶ οἰκέται δὲ καὶ ‘οἰκετικὰ ὀνόματα’ 
3.82	παρὰ Πλάτωνι· οἱ μέντοι ποιηταὶ καὶ τοὺς ἄλλους 
3.82	οἰκείους οἰκέτας ὠνόμαζον, ὅπου γε καὶ 
3.82	‘περιστερὰν οἰκέτιν.’ πελάται δὲ καὶ θῆτες ἐλευθέρων ἐστὶν ὀνόματα
3.82	διὰ πενίαν ἐπ' ἀργυρίῳ δουλευόντων. 
3.83	  μεταξὺ δ' ἐλευθέρων καὶ δούλων οἱ Λακεδαιμονίων εἵλωτες, 
3.83	καὶ Θετταλῶν πενέσται, καὶ Κρητῶν κλαρῶται καὶ μνωῖται καὶ 
3.83	Μαριανδυνῶν δωροφόροι, καὶ Ἀργείων γυμνῆτες, καὶ Σικυωνίων  
3.83	κορυνηφόροι. τοὺς μέντοι εἰς ἐλευθερίαν τῶν εἱλώτων ἀφιεμένους
3.83	οἱ Λακεδαιμόνιοι νεοδαμώδεις καλοῦσιν. ὁ δὲ τῆς δουλείας 
3.83	ἀφειμένος τῶν δούλων ἀπελεύθερος καὶ ἐξελεύθερος, ἀπηλευθερωμένος.
3.83	καὶ ἀπελευθερῶσαι ἀπελευθερωθῆναι, καὶ ἀπελευθέρωσις
3.83	καὶ ἀπελευθερία. καὶ Δημοσθένης φησὶν 
3.83	ἐξελευθερικοὺς νόμους καὶ ἀπελευθερικοὺς νόμους. κατὰ μέντοι 
3.83	τῶν ἀποστάντων ἀποστασίου δίκη ἐστίν. φαίης δ' ἂν τιμὴν 
3.83	καταβαλεῖν, ἀργύριον εἰσενεγκεῖν, ἀντικαταλλάξασθαι χρήματα. 
3.84	  Τραπεζίτης, ἀργυρογνώμων, ἀργυραμοιβός, δοκιμαστής, ἐπικαθήμενος
3.84	τραπέζῃ· τράπεζα πολυάργυρος, τραπέζης ἀφορμαί. τὴν 
3.84	δὲ τράπεζαν Δημοσθένης καὶ ξύλον ὠνόμασεν· ἐκάλουν 
3.84	δ' αὐτὴν καὶ πίνακα. ἀργυρίου ἀλλαγὴ ὁ καλούμενος κόλλυβος. 
3.84	ἐνέχυρα λύσιμα, κατενεχυριάζειν. ὀφείλειν, δανείζεσθαι, δανείζειν, 
3.84	προΐεσθαι ἀργύριον. ὑποθήκην θεὶς ὁ δανειζόμενος, ὑποθήκην θέμενος
3.84	ὁ δανείζων. χρέα, καὶ τοῦ χρέους. δανείσματα, ὀφειλήματα, 
3.84	ἐκδόσεις, ἐκδιδόναι, ἔγγυα δανείσματα, ναυτικά· τὰ γὰρ ὀφλήματα 
3.85	καὶ τὸ ὀφλεῖν ἐπὶ τῶν καταδικασθέντων εἰς ἀργύριον. ὅρους ἐφιστάναι
3.85	χωρίῳ· σανὶς δ' ἦν ἢ στήλη τις δηλοῦσα ὡς ἔστιν ὑπόχρεών 
3.85	τινι τὸ χωρίον. ἐπὶ δὲ τούτου ἔλεγον καὶ τὸ ἐστίχθαι τὸ 
3.85	χωρίον, ὡς τὸ ἐναντίον ἄστικτον. τὸ δὲ ὑπόχρεων χωρίον ἐλέγετο  
3.85	καὶ ὑπόβολον. χρήστης κυρίως μὲν ὁ δεδανεισμένος, πολλάκις δὲ 
3.85	καὶ ὁ δανειστής. οὗτος δὲ καὶ τοκιστής, τοκογλύφος, τοκίζων, 
3.85	ὅθεν καὶ τὸ ‘τοκίζεται αὐτῷ ἀργύριον’ παρ' Ὑπερείδῃ, 
3.85	τόκους ἐκλέγων, ὀβολοστάτης. ἐκεῖνος δ' ὑπόχρεως, κατάχρεως, 
3.85	ὑπέρχρεως. καλεῖται δὲ τὸ μὲν κεφάλαιον ἀρχαῖον, τὸ δ' ἔργον 
3.85	τόκος. ὁ δ' οὐκ ἐκτίσας κατὰ προθεσμίαν ὑπερήμερος, καὶ τὸ πρᾶγμα 
3.85	ὑπερημερία. 
3.86	  Ἀργύριον δόκιμον, ἐπίσημον, γνήσιον, καθαρόν, ἀμιγές, ἄκρατον,
3.86	ἀκίβδηλον, ἔντυπον, ἀκριβές, νόμιμον, ἀκέραιον, ἀδιάφθορον, 
3.86	ἄδολον, ἄχραντον, ἀνεπιβούλευτον· τὸ δ' ἐναντίον παράσημον, 
3.86	παρασεσημασμένον, χαλκόκρατον, Θιβρώνειον, κίβδηλον, κεκιβδηλευμένον,
3.86	ἀφ' οὗ καὶ τὸ πρᾶγμα κιβδηλεία καὶ 
3.86	κιβδηλεύματα παρὰ Πλάτωνι, ὥσπερ καὶ ὁ κιβδηλεύων,
3.86	παρατετυπωμένον, παρακεχαραγμένον, ἄσημον
3.86	παρεγκεκραμένον, ὑπόχαλκον. τὸ δ' ἀργύριον καλεῖται καὶ χρήματα
3.86	καὶ νόμισμα, ὥσπερ καὶ τὸ χρυσίον. ἀργύρια δὲ κατὰ πλῆθος 
3.86	ἥκιστα λέγουσιν οἱ Ἀττικοί, εἴρηται δ' ἐν Κωκάλῳ καὶ 
3.86	Νήσοις Ἀριστοφάνους. λέγοιτο δ' ἂν κόψαι νόμισμα,
3.86	ἐνσημήνασθαι, τυπῶσαι, ἐντυπῶσαι, ἐντυπώσασθαι. τὸ δὲ 
3.86	τοιοῦτον ἀργύριον ἐπίσημον ἐλέγετο, ὡς τὸ ἐναντίον ἄσημον. 
3.87	  Ἀργύρεια μέταλλα καὶ χρύσεια, μεταλλεύειν, ὀρύττειν, ἐπικατατέμνειν,
3.87	καινοτομεῖν, καινοτομία. οὓς δὲ κατέλιπον μέσους 
3.87	κίονας οἱ μεταλλεῖς ἀνέχειν τὴν γῆν, οὗτοι μεσοκρινεῖς ὠνομάζοντο. 
3.87	ὑπόχρυσος γῆ, ὑπάργυρος γῆ. κάθαρσις ἀργύρου, κάθαρσις χρυσοῦ. 
3.87	χρυσὸς ἄπεφθος, εἰλικρινής· ἄργυρος καθαρός, ἐκκεκαθαρμένος.  
3.87	Ἀρυανδικὸν ἀργύριον, καὶ οἱ Δαρεικοὶ ἀπὸ Δαρείου, ὡς ἐπ' ἐκείνου 
3.87	ἀκριβωθέντος εἰς κάθαρσιν τοῦ χρυσίου. εὐδόκιμος δὲ καὶ ὁ Γυγάδας
3.87	χρυσὸς καὶ οἱ Κροίσειοι στατῆρες. χρυσός, ἄργυρος, ὀρείχαλκος, 
3.87	σίδηρος, καττίτερος, μόλυβδος, ὕαλος. χρυσῖτις γῆ, ἀργυρῖτις, σιδηρῖτις.
3.87	χρυσοχοεῖν, χαλκεύειν· χρυσοχόος, χαλκεύς, σιδηρεύς. μολυβδοχοῆσαι.
3.87	
3.88	  Περὶ τοῦ πολύ· ἄπλατον, ἄπλετον, ἄπειρον, ἀμύθητον, ἀμέτρητον,
3.88	ἀναρίθμητον, ἀνεξαρίθμητον, ἀνήριθμον, πάμπολυ, παμπληθές,
3.88	ἄπιστον τῷ πλήθει, ἀδιήγητον. πάμμεγα, μέγα, μέγιστον, 
3.88	παμμέγεθες, ὑπερμέγεθες, ὑπέρογκον, ἐξαίσιον, εὐμέγεθες. καὶ τὸ 
3.88	ἐναντίον μικρόν, ὀλίγον, βραχύ, σύμμετρον, συμμεμετρημένον, 
3.88	εὐαρίθμητον. 
3.89	  Ἕστηκεν, ἡσυχάζει, μένει, ἀτρεμεῖ, καθησυχάζει, ἠρεμεῖ, 
3.89	ἐφ' ἡσυχίας ἐστίν, ἀναμένει, περιμένει, ἀκινητεῖ, ἀκίνητός ἐστιν, 
3.89	ἑστηκώς, στάσις, ὀρθοστάδην, ἡσυχία, μονή. κάθηται, καθίζει, καθέζεται,
3.89	ἀνακαθιζόμενος ὡς Πλάτων. Ξενοφῶν 
3.89	δὲ τὸ ἐκάθισεν ἐπὶ τοῦ καθίσαι 
3.89	ἐποίησεν· καθήμεθα δ' ἀντὶ τοῦ ἐκαθήμεθα Δημοσθένης, 
3.89	καὶ καθῆστο ἀντὶ τοῦ ἐκάθητο Πλάτων.
3.90	καὶ καθέδρα, ἕδρα, θρανίον, 
3.90	θρᾶνος, θρόνος, θᾶκος, ἕδρανον, δίφρος, καὶ δίφρος ὀκλαδίας· 
3.90	τὸ γὰρ σκολύθριον ὑπομόχθηρον, καὶ τὸ ἑδώλιον ἄλλης ἐστὶ χρείας. 
3.90	βάθρον· οὕτω δὲ ὠνομάζετο καὶ ἡ τῶν ἀνδριάντων βάσις· ἀφ' οὗ τὸ 
3.90	βέβηκε καὶ βεβηκέναι καὶ τὰ ἀπὸ τούτων κατὰ τὰς τῶν προθέσεων
3.90	προσθέσεις. καὶ ἀναβάδην καθήμενος, καὶ βάδην ὑποχωρῶν.
3.90	τὸ δὲ θακεῖν οὐκ ἂν εἴη πρὸς ἡμῶν, καθήμενος δὲ καὶ 
3.91	καθίζων καὶ καθιζόμενος καὶ καθεζόμενος. ἐπὶ δὲ τῶν ἑστηκότων 
3.91	συμβεβηκὼς ἄμφω τὼ πόδε, προβεβηκὼς τὸν ἕτερον, διαβεβηκώς· 
3.91	ἀνίσταται, διανίσταται, ἐξανίσταται, ἐπανίσταται, ἀπανίσταται. 
3.91	ἔστι δὲ καὶ ἀνδριάντος στάσις καὶ ἀνάστασις καὶ πόλεως ἀνάστασις 
3.91	 ἡ ἀναστάτωσις παρὰ Δημοσθένει καὶ τειχῶν καὶ 
3.91	οἰκοδομημάτων καὶ ‘ἀνάστατα ἐποίησαν τὰ ταύτῃ χωρία’ εἴρηται 
3.91	παρὰ Θουκυδίδῃ. 
3.92	  Βαδίζει, βαδίζων, βάδην, βάδισις, βαδιεῖ. βαδιστικὸς 
3.92	παρ' Ἀριστοφάνει, παρὰ δὲ Κρατίνῳ 
3.92	βαδισματίας, παρὰ δὲ Πλάτωνι τῷ φιλοσόφῳ βαδισμός,
3.92	καὶ παρὰ Θουκυδίδῃ ‘μετὰ ῥυθμοῦ βαίνοιεν’ ἀντὶ 
3.92	τοῦ βαδίζοιεν. πορεύεται, πορευόμενος, ὅθεν καὶ πορεία, καὶ 
3.92	πορεῖα τὰ ὀχήματα. προάγει, προάγων, ὑπάγει, ὑπάγων· ἔστι 
3.92	δ' οἷον ἡγεῖται καὶ ἄγει. βαίνει, προβαίνει, ἀποβαίνει, ἀναβαίνει, 
3.92	προσβαίνει. καὶ ἀνάβασις καὶ ἀναβασμοὶ καὶ ἀναβεβασμένοι 
3.92	ἵπποι· καὶ οἱ τοῖς ἀναβαίνουσι βοηθοῦντες ἀναφέρουσιν αὐτοὺς ὀρθαῖν 
3.93	ταῖν χεροῖν ἢ σιμαῖν ταῖν χεροῖν. καταβαίνει, κατέρχεται. καὶ 
3.93	κάτεισιν ἐπὶ τοῦ μέλλοντος χρόνου. πρόεισι, περιπατεῖ, ἀφ' οὗ καὶ 
3.93	περίπατος. τρέχει, ἀφ' οὗ δρόμος, θεῖ, ἐπείγεται. σχολαῖος 
3.93	περίπατος καὶ σπουδαῖος καὶ ἠρεμαῖος, καὶ σπουδή. ἠπειγμένως 
3.93	βαδίζων, καὶ σχολῇ περιπατεῖ καὶ ἠρέμα, καὶ ἠπειγμένος περίπατος,
3.93	καὶ τὸ Ἡσιόδου προβάδην. ἄλλης δὲ χρείας 
3.93	βαίνειν, ἀναβαίνειν, καὶ ἀναβάτας ἐπὶ τῶν ἐν ταῖς ἀγέλαις ὀχείων.  
3.94	  Φέρει, φέρεται, φορεῖον, φορεῖς, φοράδην, φορά, ἐκφορά, 
3.94	καὶ ἐπὶ σκευῶν καὶ ἐπὶ νεκρῶν· ‘ἐπιφορὰ’ γὰρ τὸ τῷ μισθῷ προστιθέμενον,
3.94	ὡς Θουκυδίδης· καὶ ἀποφορὰ οὐχ ἡ ἀποκομιδὴ 
3.94	μόνον, ἀλλὰ καὶ ἡ τῶν φόρων καταβολὴ καὶ πνεύματος ἀποβολή. 
3.94	εἴποις δ' ἂν ἐπὶ τῶν φερόντων ἆραι, ἐνεγκεῖν ἀνενεγκεῖν, κομίσαι, 
3.94	ἀνακουφίσαι. 
3.95	  Ὁδοῦ δ' ἡγεμὼν ἀγωγός· ὁ γὰρ ἀγωγεὺς εὐτελέστερον. ἐν 
3.95	μέντοι τῷ πλήθει καὶ ἀγωγοὶ καὶ ἀγωγεῖς ῥυτοί. ὑφηγητὴς ἐξηγητής, 
3.95	προηγεμὼν προηγητής, παρὰ δὲ Κέβητι καὶ καθηγητής, ὥσπερ 
3.95	καὶ παρὰ τοῖς τραγῳδοῖς. λέγοις δ' ἂν ὁδὸν 
3.95	δεῖξαι, ὁδοῦ ἡγήσασθαι προηγήσασθαι ὑφηγήσασθαι καθηγήσασθαι, 
3.95	ὁδὸν φῆναι. τὰ δὲ πράγματα ὁδοῦ ὑφήγησις, ἐξήγησις, δεῖξις, 
3.96	ἀγωγή, μήνυσις, ἡγεμονία. ὁδὸς δ' ἄπορος δύσπορος δυσπόρευτος,
3.96	ἀτριβής, ἀπάνθρωπος, ἀγρία, σκολιά, ἀσαφής, 
3.96	ἀφανής, δύσοδος, δυσπρόσοδος, ἔρημος, ἄμικτος ἀπρόσμικτος, 
3.96	δύσβατος δυσπρόσβατος, δυσεύρετος. ἄνιππος δὲ καὶ ἀναμάξευτος 
3.96	Ἡρόδοτος λέγει. ὀρεία, ὀρθία, ἀνατεταμένη καὶ τὰ 
3.96	τοιαῦτα ἐν τῷ πρώτῳ ἔχεις. τὸ δ' ἐναντίον εὔπορος, εὐθυτενής,
3.96	λεωφόρος, ἁμαξιτὸς ἁμαξήλατος, ἱππάσιμος ἱππόκροτος, ἐπίδρομος,
3.96	λεία, σαφής, προφανὴς ἐκφανής, τετριμμένη, τρίβος, στίβος, 
3.96	ἥμερος, πολυάνθρωπος, εὐεπίμικτος, ὁμαλή. τὰ δὲ τούτοις πρόσφορα 
3.96	τὸ πρὸ τούτου βιβλίον ἐν τοῖς ἱππασίμοις χωρίοις περιέχει. 
3.97	  Χαρά, ἡδονή, φαιδρότης, εὐθυμία, εὐφροσύνη, χαρμονή, ἵλεως 
3.97	διάθεσις, εὐθενία, θυμηδία, τέρψις, τερπνότης, ἀπόλαυσις· ἡ γὰρ  
3.97	περιχάρεια τὸ ἀμέτρως χαίρειν ὑποδηλοῖ. χαίρειν, ἥδεσθαι, φαιδρύνεσθαι,
3.97	εὐθυμεῖν εὐθυμεῖσθαι, εὐφραίνεσθαι, εὐσθενεῖν, θάλλειν, 
3.97	τέρπεσθαι, ἀπολαύειν, γεγηθέναι· τούτου δὲ τὸ πρᾶγμα οὐκ ἔστιν, 
3.97	ὥσπερ οὐδὲ τοῦ γάνυσθαι. τερπνῶς, ἡδέως, φαιδρῶς· τὰ γὰρ ἐκ 
3.98	τῶν ἄλλων ἐπιρρήματα πονηρά. μετοχαὶ δὲ τέρπων, ἀλλὰ 
3.98	καὶ ἔτερψεν· τὸ γὰρ ἥδων Ἰωνικόν, καὶ τὸ ἧσε σπάνιον μὲν παρ' 
3.98	ἡμῖν, Ἀνακρέων δ' αὐτὸ εἴρηκεν, Ἴων καὶ ποιητὴς 
3.98	ἀνήρ. ἀλλ' εὐφραίνων καὶ εὔφρανε, καὶ χαίρων, ἡδόμενος, 
3.98	φαιδρυνόμενος, εὐθυμούμενος, εὐφραινόμενος, γεγηθώς, γανύμενος. 
3.98	καλὸν δ' ὄνομα ἀπὸ τούτου τὸ γάνος. ἴσως δ' ἂν αὐτοῖς 
3.98	προσήκοι καὶ τὸ ἄλυπος καὶ ἀλύπως· Πλάτων 
3.98	δὲ καὶ ἀλυπήτως ἔφη, ὥσπερ Σοφοκλῆς 
3.98	ἀλύπητον. 
3.98	  λύπη, ἀνία, ἀλγηδών, ἀθυμία δυσθυμία βαρυθυμία, ἀχθηδών,
3.98	ἄση, ἄλυς, κατήφεια· ἡ γὰρ περιωδυνία τὴν ὑπερβολὴν τῆς 
3.98	ἀμέτρου λύπης ἐμφανίζει. καὶ λυπεῖσθαι, ἀνιᾶσθαι, ἀλγεῖν, ἀθυμεῖν 
3.98	δυσθυμεῖν βαρυθυμεῖν, ἄχθεσθαι, ἀλύειν, ἀσᾶσθαι. καὶ λυπηρῶς, 
3.99	ἀλγεινῶς, ἀνιαρῶς, ἐπαλγῶς, ἀθύμως δυσθύμως· οὐ γὰρ ἂν καὶ 
3.99	βαρυθύμως εἴποις, ἀχθεινῶς δὲ καὶ ἀσηρῶς. ἄλλης δὲ χρείας πάθος 
3.99	πάθημα, πένθος, δυστυχία, ἀτυχία, συμφορά, δυσποτμία, κακοδαιμονία,
3.99	δυσπραγία κακοπραγία. παθεῖν, πενθεῖν, δυστυχεῖν 
3.99	ἀτυχεῖν Θουκυδίδης δὲ καὶ κακοτυχεῖν ἐπὶ συμφορᾶς
3.99	εἶναι, συμφορᾷ περιπεσεῖν, κακοπραγεῖν, καὶ πενθικῶς 
3.99	πράττειν. δυστυχῶς ἀτυχῶς, δυσπότμως. ἔστι δὲ καὶ καθ' ἕτερον 
3.99	χρείας εἶδος δακρύειν οἰκτείρεσθαι, ὀδύρεσθαι ἀποδακρύειν, 
3.99	κλαίειν ἀνακλαίειν, ἀποθρηνεῖν, οἰκτίζεσθαι, ὀλοφύρεσθαι, 
3.100	κατοδύρεσθαι. Ξενοφῶν δὲ ποιητικωτέρως καὶ γοωμένη που 
3.100	λέγει.  
3.100	  παραμυθεῖσθαι, παρηγορεῖν παρηγορεῖσθαι, ἐπικουφίζειν, 
3.100	ἐπελαφρύνειν, ἀναφέρειν, ἀνιστάναι, ἐπεγείρειν, νουθετεῖν, ἐπανορθοῦσθαι,
3.100	σωφρονίζειν. παραμυθία παραμύθιον, παρηγορία, κουφισμὸς 
3.100	ἐπικουφισμὸς καὶ παρὰ Θουκυδίδῃ κούφισις, νουθεσία, 
3.100	σωφρονισμός, ἐπανόρθωσις, παραψυχή, ἀφ' οὗ ῥῆμα οὐκ ἔστιν, 
3.100	ὥσπερ οὐδ' ἀπ' ἐνίων ῥημάτων ὀνόματα. λόγοι δὲ παραμυθητικοί, 
3.101	παρηγορικοί, νουθετικοί, σωφρονιστικοί, καὶ ἄλλης χρείας λόγοι 
3.101	ἐπιτάφιοι, ἐπικήδειοι, ἐλεγεῖα, ἐπιγράμματα. πάθος δὲ δυσπαραμύθητον,
3.101	εὐπαραμύθητον, ἀπαραμύθητον. ἐπιχαίρειν, ἐφήδεσθαι,
3.101	καταχαίρειν. Ἰσοκράτης δ' ἔφη καὶ ‘συνηδόμενοι 
3.101	ταῖς ἡμετέραις συμφοραῖς’ ἀντὶ τοῦ ἐφηδόμενοι. ἐπεμβαίνειν, καταγελᾶν,
3.101	καταχλευάζειν. καὶ ὄνομα παρὰ Θουκυδίδῃ οἱ 
3.101	ἐπίχαρτοι, ὥσπερ καὶ οἱ καταγέλαστοι· τὸ γὰρ παρὰ Ποσειδίππῳ 
3.101	ἐπίχαρμα μοχθηρόν. Φιλωνίδης 
3.101	δὲ τὸν ἐπιχαίροντα ἐπιχάρτην εἴρηκεν· ἀλλὰ καὶ τοῦτο φαῦλον, 
3.101	ὥστε βέλτιον μὴ ὀνόμασι χρῆσθαι ἀλλὰ μετοχαῖς. καίτοι ὅ γε 
3.101	ἐπιχαιρέκακος ἀνεκτόν. 
3.102	  εὐτυχία, εὐπραγία, εὐποτμία, εὐπραξία. συγχαίρειν, συνήδεσθαι, 
3.102	συνευτυχεῖν, ἢ βασκαίνειν, φθονεῖν. 
3.102	  Τάφος, μνῆμα, μνημεῖον, μνημόσυνον, ἠρία, θῆκαι, σοροί, 
3.102	πύελοι, ληνοί. χῶμα χῶσαι, χῶμα ἐγεῖραι, χῶμα περιβαλέσθαι, 
3.102	στήλην ἀναστῆσαι, ἐπίγραμμα ἐπιγράψαι, χοὰς χέασθαι, ἐναγίσαι. 
3.102	ἐναγίσματα, κτερίσματα, προθέσεις, ἐκφοραί, ἔνατα, τριακάδες, 
3.102	γενέσια, νεκύσια· ταῦτα γὰρ ἐπὶ θεραπείᾳ τῶν ἀπηλλαγμένων ἐνενόμιστο.
3.102	
3.103	  Ποταμοὶ δὲ μεγάλοι, ὑπερμεγέθεις, βαθεῖς, πλατεῖς, ἀέναοι 
3.103	ἀείνεῳ, ἀείρρυτοι, ἀνελλιπεῖς, ἀνενδεεῖς, κυματίαι, νεανικοί,  
3.103	ναυσίποροι, πλωτοί, ναυσιπέρατοι, οὐ διαβατοί, βίαιοι, ῥόθιοι, 
3.103	ῥοώδεις, εὔρωστοι· καὶ λόγῳ· οὓς οὐκ ἄν τις περάσειεν ἄνευ 
3.103	νεῶν, ἄποροι ὅτι μὴ ναυσίν, οὓς διὰ μέγεθος ἐργῶδες τὸ 
3.103	πλεῦσαι. ἰσομέτρητοι θαλάττῃ, ἰσοπληθεῖς, ἐνάμιλλοι, σφαλερόνηκτοι.
3.103	τὸ δ' ἐναντίον χείμαρροι, χαράδραι, ὑδρορρόαι, ἀμάραι· 
3.103	ἄπλωτοι, διαβατοί, ποσὶ περατοί, κάτω κνήμης ῥέοντες, κάτω 
3.103	γόνατος, ‘οὐδ' ἂν τὸ γόνυ βρέξειας.’ 
3.104	  Ἐρεῖς δ' ἐπὶ ἀρρώστου ἔκαμεν, ἠρρώστησεν, ἐνόσησεν, 
3.104	ἠσθένησεν, ἐμαλακίσθη, μαλακῶς ἔσχεν· καὶ κάμνων, ἀρρωστήσας, 
3.104	νοσήσας, ἀσθενήσας, μαλακισθείς, μαλακῶς ἔχων. τὸν δὲ κάμνοντα 
3.104	Θουκυδίδης τὸν πονούμενον εἴρηκεν· ‘τόν τε θνήσκοντα 
3.104	καὶ τὸν πονούμενον ᾠκτίζοντο.’ τὰ δὲ πράγματα κάματος, ἀρρωστία,
3.105	νόσος νόσημα, ἀσθένεια, μαλακία. καὶ τὰ ἐπιρρήματα καματηρῶς,
3.105	ἀρρώστως, νοσηρῶς, ἐπινόσως, νοσωδέστερον τὸ γὰρ 
3.105	νοσωδῶς ἔχει τινὰ πρὸς τὴν ἀκοὴν δυσχέρειαν νοσηρότερον, ὅθεν 
3.105	καὶ νοσηρὸν χωρίον καὶ νοσῶδες χωρίον· τὸ γὰρ νοσακερὸν ἐσχάτως
3.105	κωμικόν. ἀσθενῶς, μαλακῶς μαλακώτερον.
3.105	ἔστι δὲ καὶ λόγῳ εἰπεῖν· φαύλως μοι διάκειται τὸ σῶμα, 
3.105	καὶ ἐπιπόνως ἔχω τοῦ σώματος, ἐνδεέστερον διάκειμαι τὸ σωμάτιον, 
3.105	ἐνδίδωσί μοι τὸ σῶμα ὑπ' ἀρρωστίας. καὶ μὴν ὀνομάτων ἄν τις 
3.106	ἐκ τούτων εὐπορήσειεν, νοσώδης, ἐπίνοσος, ἄρρωστος, ἀσθενής. 
3.106	ἕτερα δ' εἰς ταὐτὸν φέροντα κλινοπετής, κλινήρης, κατακλινής· ἀπὸ 
3.106	δὲ τούτων οὔτε πρᾶγμα οὔτ' ἐπίρρημα οὔτε ῥῆμα οὔτε μετοχὴν 
3.106	ἔστιν εὑρεῖν. εἴη δ' ἂν τούτοις προσῆκον καὶ ἐπιθανάτως ἔχειν, 
3.106	καὶ ὡς Ἡρόδοτος ἐδυσθανάτει, οὗ τὸ ἐναντίον εὐθανάτως 
3.106	Κρατῖνος λέγει. τὸ δὲ λιποψυχεῖν παρὰ Θουκυδίδῃ
3.106	ὠνόμασται. τοὺς μέντοι κεκμηκότας τοὺς ἀποθανόντας
3.107	ὁ αὐτὸς εἴρηκεν. πρὸς θάνατον ἔρρεπε, σφαλερῶς
3.107	εἶχεν, ἐπικινδύνως εἶχεν, ἐπὶ βραχείας ἦν τῆς ῥοπῆς, ἐπ'  
3.107	ὀλίγης ἐλπίδος, ἀπέγνωστο. συντάττοιτο δ' ἄν τις τούτοις καὶ 
3.107	τὸ ἐπανῆλθε τὸ νόσημα, ὑπετροπίασε τὸ νόσημα, ὑπέστρεψεν, 
3.107	ἀνθυπέστρεψεν, ὑπανετροπίασεν. τὸ δ' ἐναντίον ὑγιαίνειν, ἐρρῶσθαι,
3.107	ὑπερερρῶσθαι, σῶν εἶναι, ἀκήρατον, ἄνοσον, ὅθεν καὶ 
3.107	‘ἔτος ἄνοσον’ ὁ Θουκυδίδης. τὸν δ' ἄνοσον καὶ ἀνόσητον 
3.107	Σοφοκλῆς· τὸν δ' αὐτὸν ἐρεῖς ἄπονον. καὶ τὰ 
3.107	πράγματα ὑγίεια, ῥώμη, σωτηρία, ἀνοσία, ἀπονία. καὶ τὰ ἐπιρρήματα
3.108	ὑγιεινῶς, ἐρρωμένως, ἀνόσως, ἀπόνως. καὶ τὰ ὀνόματα ὑγιεινός,
3.108	ἐρρωμένος, σῶς, ἀκήρατος, ἄπονος, ἄλυπος. καὶ ἐπὶ τῶν ἐκ 
3.108	νόσου διανισταμένων, ἀνεκτήσατο τὴν ψυχήν, καὶ ἀνεζώωσεν, 
3.108	ἀνέσφηλεν, ἀνήνεγκεν, ἐρράισεν ἀνερράισεν, ἀνέστη καὶ ἐξανέστη, 
3.108	ἀνεβίω καὶ ἀναβιώσκεται, καὶ ἀνεβιωσάμην αὐτόν. ἐνοσήλευσα 
3.108	ἐξενοσήλευσα. καὶ ἀνασφήλας, ἀνενεγκών, ῥαΐσας ἀναρραΐσας, 
3.108	ἐξαναστάς, ἀναβιούς. εἴποις δ' ἂν καὶ ἐπαύσατο τῆς νόσου, καὶ 
3.108	λήξαντος αὐτῷ τοῦ νοσήματος, καὶ τραπείσης εἰς τὸ βέλτιον τῆς 
3.108	ἀρρωστίας, καὶ ἔρρεψε πρὸς τὸ κρεῖττον, καὶ τὰ τοιαῦτα. καὶ 
3.108	ἐπεβίω δὲ καὶ ἐπιβιούς· καὶ τὸ παιδίον ἐπιβιὸν Ἰσαῖος 
3.108	εἴρηκεν. ἐπὶ δὲ νοσοῦντος ἐπισκοπεῖν φησὶν ὁ Ξενοφῶν.
3.108	
3.109	  Πλούσιος, εὔπορος, εὐχρήματος, πολυχρήματος, εὖ πράττων 
3.109	εἰς χρημάτων λόγον, ζάπλουτος μεγαλόπλουτος, μεγαλοπλούσιος 
3.109	βαθυπλούσιος· Πλάτων δ' ἐν τοῖς Νόμοις καὶ 
3.109	παμπλούσιον εἴρηκεν. ὁ δ' Εὐπόλιδος πλοῦταξ 
3.109	πέπαικται. πολύχρυσος, οὐκ ὀλιγόχρυσος, πολυάργυρος, εὐκτήμων
3.109	πολυκτήμων, ἐν περιουσίᾳ ὤν, περιουσιάζων, ἐν περιουσίᾳ 
3.109	ζῶν, εἷς ὢν τῶν εὐδαιμόνων, τῶν ὀλίγων, ἢ ὡς Ἡρόδοτος 
3.109	τῶν παχέων· καὶ ἄλλης χρείας τῶν λειτουργούντων, τῶν 
3.109	οἶκον λειτουργοῦντα διαδεξαμένων, ἐκ μεγάλου διαγράμματος,  
3.110	εὔκληρος βαθύκληρος. καὶ τὰ ῥήματα πλουτεῖν, εὐπορεῖν, εὐχρηματεῖν·
3.110	καὶ αἱ μετοχαὶ πλουτῶν, εὐχρηματῶν, εὐπορῶν, τὰ δ' ἐπιρρήματα
3.110	πονηρά. εἴποις δ' ἂν πλουτηρὸν χρῆμα καὶ πλουτοποιὸν 
3.110	καὶ χρηματοποιόν. καὶ τὰ πράγματα πλοῦτος, εὐπορία, εὐχρηματία 
3.110	πολυχρηματία, πολυχρημοσύνη, πολυκτημοσύνη, περιουσία. τὰ 
3.110	δ' ἐναντία πένης, πενιχρός, ἀχρήματος, ἄπορος, ἀκτήμων, 
3.110	ἄχρυσος, ἀνάργυρος, ἐνδεής, ἐνδεῶς πράττων, ἀπόρως πράττων, 
3.111	τῶν ἐπιτηδείων σπανίζων, τῶν ἐφημέρων ἀπορῶν, πτωχός, πτωχεύων,
3.111	ἀγείρων, προσαιτῶν, μισθωτός, μισθαρνῶν, πελάτης, θής, 
3.111	ἀγαπητῶς παρατρεφόμενος, εἰς ἀλλοτρίας χεῖρας ἀποβλέπων, 
3.111	βωμολοχῶν, ἀπορούμενος. ἀπορεῖν, πένεσθαι, πτωχεύειν, ἀγείρειν, 
3.111	ἐπ' ἐνδείας εἶναι, βωμολοχεῖν, προσαιτεῖν, μισθαρνεῖν, μισθοφορεῖν, 
3.111	δουλεύειν ἐπὶ λεπτοῖς λήμμασι, παρασιτεῖν, παρατρέφεσθαι, παραδειπνεῖν,
3.111	καὶ τὰ πράγματα πενία, ἀχρηματία, ἀχρημοσύνη, ἀκτημοσύνη,
3.111	ἔνδεια, ἀπορία, πτωχεία, ἀγερμός, βωμολοχία, θητεία. 
3.112	  Φιλάργυρος, φιλόχρυσος, αἰσχροκερδής, φιλοχρήματος, φιλοκερδής,
3.112	φιλοχρηματιστής, χρηματιστικός, ἀνελεύθερος, ὀβολοστάτης, 
3.112	καὶ ἡ γυνὴ ὀβολοστάτις· ὁ γὰρ κίμβιξ καὶ κυμινοπρίστης οὐκ ἀνεκτά. 
3.112	φαίης δ' ἂν ἐλάττων χρημάτων, πᾶν ἂν πράξας ἐπὶ χρήμασιν, 
3.112	οὐδὲν ἂν αἰσχυνθεὶς ᾧ λῆμμα πρόσεστιν, ἐκ παντὸς χρηματιζόμενος, 
3.112	χρήμασι τὴν εὐδαιμονίαν μετρῶν, πρὸς ἀργύριον κεχηνώς, πρὸς 
3.113	ἀργύριον φθεγγόμενος, τὴν ψυχὴν ἂν ἀνταλλάξας τοῦ χρυσίου 
3.113	καὶ λαμβάνων ἀφ' ὧν οὐ δεῖ καὶ μὴ διδοὺς εἰς ἃ δεῖ, τὴν ψυχὴν 
3.113	ἂν ἀργυρίου προέμενος. τὰ δὲ πράγματα φιλοχρημοσύνη, 
3.113	φιλαργυρία, φιλοχρυσία, φιλοχρηματία, αἰσχροκέρδεια, φιλοκέρδεια,  
3.113	χρηματισμός, ἀνελευθερία. ῥήματα δ' οὐκ ἔστιν ὅτι μὴ χρηματίζειν, 
3.113	καὶ ὡς Ἀντιφῶν φιλοχρηματεῖν, καὶ ὡς Ὑπερείδης 
3.113	αἰσχροκερδεῖν, καὶ χρηματίζεσθαι, καὶ ὀβολοστατεῖν. 
3.113	ἐπιρρήματα δὲ φιλοχρημάτως καὶ φιλοχρηματιστικῶς καὶ ἀνελευθέρως·
3.114	τὰ δ' ἄλλα χείρω. ὧν τὰ ἐναντία μεγαλόφρων, 
3.114	μεγαλόψυχος, μεγαλογνώμων, ἐλεύθερος, ὑπεράνω λημμάτων, 
3.114	κρείττων χρημάτων, οὐκ ἀντικαταλλαττόμενος χρήματα τοῦ καλοῦ, 
3.114	πλοῦτον τὴν ἀρετὴν τιθέμενος, οὐδὲν ἂν λῆμμα προσιέμενος ᾧ τις 
3.114	αἰσχύνη πρόσεστιν, ἡδέως ἂν εἰς ἃ δεῖ διδοὺς †ἢ λαμβάνων ἀφ' 
3.114	ὧν οὐ δεῖ†. τὰ δὲ πράγματα μεγαλοφροσύνη, μεγαλοψυχία, μεγαλογνωμοσύνη,
3.114	ἐλευθερία. ῥήματα δ' ἀπὸ μὲν τῶν οὐκ ἔστιν, 
3.114	ἀπὸ δὲ τῶν παμπόνηρα. τὰ δ' ἐπιρρήματα μεγαλοφρόνως, μεγαλοψύχως,
3.114	μεγαλογνωμόνως, ἐλευθέρως. 
3.115	  πάλιν δὲ καθ' ἕτερον χρείας εἶδος φειδωλός, γλίσχρος, ταμιευτικός,
3.115	ἀκριβής, θησαυροποιός, θησαυριστικός, θησαυριστής, 
3.115	ταμιευτικός, κατορύττων τὸ ἀργύριον, φρουρὸς χρημάτων, 
3.115	φύλαξ ἀργυρίου, ἄγρυπνος εἰς τὴν φυλακήν, τῷ βαλαντίῳ προστετηκώς,
3.115	δανείζων ἔγγυα δανείσματα, ναυτικὰ καὶ ἐκδόσεις, ἐπὶ μεγάλοις 
3.115	τόκοις παρακινδυνεύων, ἐπὶ κέρδους ἐλπίδι. μικροπρεπής, ἀνελεύθερος,
3.115	δουλοπρεπής. Πλάτων δ' ἐν Παρμενίδῃ καὶ ῥυπαρὸν 
3.115	εἴρηκεν, Εὔπολις δὲ 
3.115	    εἶδες χορηγὸν πώποτε ῥυπαρώτερον 
3.115	    τοῦδε; 
3.116	θᾶττον ἂν τοῦ αἵματος ἢ χρημάτων μεταδούς τινι, οἰκτρός, στενός, 
3.116	ἄθλιος, κακοδαίμων, ταπεινός, ἐλεεινός, ἄγχων τοὺς χρήστας,  
3.116	ἀποπνίγων τοὺς ὀφείλοντας, ἀπάγων ὑπερημέρους. τὰ δὲ ῥήματα
3.116	φείδεσθαι, ταμιεύειν ταμιεύεσθαι, θησαυροποιεῖν, φρουρεῖν, 
3.116	ἀγρυπνεῖν, φυλάττειν. καὶ τὰ πράγματα φειδωλία, ταμίεια· φρουρὰ 
3.116	χρημάτων, τήρησις, φυλακή· μικροψυχία, ἀνελευθερία, μικροπρέπεια,
3.116	καὶ ὡς Κριτίας ῥυπαρία, δουλοπρέπεια, 
3.116	κακοδαιμονία, ἀθλιότης, οἰκτρότης. καὶ τὰ ἐπιρρήματα φειδωλῶς, 
3.117	γλίσχρως, ταμιευτικῶς· τοῖς γὰρ ἄλλοις ἄν τις δυσχεράνειεν. ὁ δ' 
3.117	ὑπεναντίως διακείμενος ἀφειδής, ἀταμίευτος, ἄσωτος, ἐκκεχυμένος, 
3.117	ἀθησαύριστος, ἀπρόοπτος τοῦ μέλλοντος, οὐ περισκοπῶν τὸ μέλλον, 
3.117	ὅλος τῆς τήμερον ἡμέρας, ῥίπτων τὰ χρήματα, κατεδηδοκὼς τὰ 
3.117	πατρῷα, καταναλίσκων, ἐκχέων, ἀπολλύς, σπαθῶν τὴν οὐσίαν, 
3.117	κατακυβεύων, καταπορνοκοπῶν, ἐφήμερος τῷ βίῳ. ἐπιρρήματα δ' 
3.117	ἀφειδῶς, ἀταμιεύτως, ἀπροόπτως τοῦ μέλλοντος, ἀπεριόπτως, 
3.117	ἀπερισκέπτως, ἀτεκμάρτως, ἀπροοράτως. τῶν δὲ πραγμάτων ὀνόματα
3.118	οὐκ ἔστιν ὅτι μὴ ἀσωτία. τῷ δὲ φειδωλῷ μετ' ἐπαίνου 
3.118	ἀντίκειται ἐκτενής, δαψιλής, λαμπρός, ἄφθονος, φιλότιμος, ἐλευθέριος, 
3.118	φιλάνθρωπος, φιλόδωρος μεγαλόδωρος πολύδωρος, τοῖς δεομένοις 
3.118	ἐπαρκῶν, τῶν ὄντων μεταδιδούς, μεγαλοπρεπής, ἐλευθεροπρεπής. 
3.118	τὰ δὲ πράγματα δαψίλεια, λαμπρότης, ἀφειδία, ἀφθονία, μεγαλοπρέπεια,
3.118	φιλοτιμία, φιλοδωρία μεγαλοδωρία πολυδωρία, ἐλευθεριότης·
3.119	ἡ γὰρ ἐλευθεροπρέπεια καὶ ἐκτένεια τὸ μὲν σκληρὸν 
3.119	τὸ δὲ εὐτελές. τὰ δ' ἐπιρρήματα δαψιλῶς, ἐκτενῶς ἀφθόνως, 
3.119	μεγαλοπρεπῶς, ἀνέδην, χύδην, ἐλευθεροπρεπῶς, ἐλευθερίως, φιλοτίμως,
3.119	φιλανθρώπως, φιλοδώρως μεγαλοδώρως, λαμπρῶς, ῥήματα 
3.119	δὲ λαμπρύνεσθαι, ἐπιδαψιλεύεσθαι, φιλανθρωπεύεσθαι, ἐπιδιδόναι 
3.119	τοῖς χρῄζουσιν, ἐπικουρεῖν τοῖς δεομένοις, φιλοτιμεῖσθαι. 
3.120	  Πρόθυμος, ἐρρωμένος, ῥωμαλέος, σφοδρός, σύντονος, συντεταμένος, 
3.120	 φιλότιμος, φιλόπονος, φιλεργός, νεανικός, εὔρωστος, γενναῖος,
3.120	γεννάδας, γεννικός, ἐνεργός, ἄοκνος, ἐλευθερουργός, ἀνδρεῖος 
3.120	ἀνδρικὸς ἀνδρώδης, ἐθελουργός, ἐγρηγορώς, ἴτης, ἄγρυπνος, 
3.120	φροντιστής, ἀπροφάσιστος, ἕτοιμος, πρόχειρος. τὰ δὲ πράγματα 
3.120	προθυμία, ῥώμη, σφοδρότης, φιλεργία· ἡ γὰρ φιλοπονία εὐτελές, 
3.120	ὥσπερ καὶ ἡ ἀοκνία, ἀγρυπνία. εὐρωστία δὲ καὶ ἀνδρία καὶ 
3.120	ἀνδρισμός· ἡ γὰρ ἀνδρειότης σκληρόν, ἡ δὲ γενναιότης τὴν εὐγένειαν
3.121	δηλοῖ. ἐγρήγορσις, νεανιεύματα. ἀπὸ δὲ τῶν ἄλλων οὐκ 
3.121	ἔστι πραγμάτων ὀνόματα ἀλλὰ ῥήματα, ἐντεῖναι συντεῖναι ἐπισυντεῖναι,
3.121	πονῆσαι ἐπιπονῆσαι, νεανιεύσασθαι ἐπινεανιεύσασθαι, 
3.121	ἀνδρίσασθαι, ἐγρηγορέναι, φροντίζειν, ἀγρυπνεῖν, ἐρρῶσθαι, εὐρωστεῖν· 
3.121	τὰ γὰρ ἀπὸ τῶν ἄλλων βίαια. ἐπιρρήματα δὲ ῥωμαλέως, ἐρρωμένως,
3.121	σφοδρῶς, ἐντεταμένως, ἐντόνως συντόνως, φιλοπόνως, 
3.121	φιλεργῶς, ἀόκνως, ἀνδρείως ἀνδρωδῶς ἀνδρικῶς, ἐθελουργῶς, 
3.121	ἐνεργῶς, ἑτοίμως, ἀγρύπνως, πεφροντισμένως, ἐγρηγορότως, ἀπροφασίστως,
3.122	προθύμως. τὰ δ' ἐναντία βλάξ, βλακικός, μαλακός, 
3.122	ἀναβεβλημένος, ὑπερβαλλόμενος, μελλητής, ἐκλελυμένος, ἀμβλύς, 
3.122	βραδύς, ἀδύνατος, ἀσθενής, ἀναπεπτωκώς, ἄθυμος, ἀργός, ἄρρωστος, 
3.122	ἄνανδρος, ὀκνώδης, κατανυστάζων, ἀποκαθεύδων, ἀποκαθήμενος, 
3.122	ὀλίγωρος, ῥᾴθυμος, ἀμελής, ὕπτιος, νωθρός, νωθής. τὰ δὲ πράγματα 
3.122	βλακεία, μαλακία, ἀμβλύτης, βραδυτής, μελλησμός, ἀδυναμία, ἀδυνασία, 
3.122	ἀσθένεια, ἀργία, ἀρρωστία, ὄκνος, ἔκλυσις, ἀθυμία, ῥᾳθυμία, 
3.122	ἀνανδρία, νώθεια, νωθρότης, ὀλιγωρία, ἀμέλεια, ὑπτιότης. καὶ τὰ 
3.122	μὲν ῥήματα βλακεύειν, ἀμελεῖν, ἀναπεπτωκέναι, μέλλειν διαμέλλειν, 
3.123	ὑπερβάλλεσθαι, ἐκλελύσθαι, ἀργεῖν καταργεῖν, ὑπτιάζειν, ὀκνεῖν 
3.123	κατοκνεῖν, κατανυστάζειν, καθεύδειν, ἀποκαθῆσθαι ἀποκαθέζεσθαι, 
3.123	ὀλιγωρεῖν, ῥᾳθυμεῖν, βραδύνειν, ἀρρωστεῖν βέλτιον δὲ τὸ ἀρρώστως
3.123	ἔχειν ἀθυμεῖν ἐξαθυμεῖν. τὰ δ' ἐπιρρήματα βλακωδῶς,
3.123	βλακικῶς, βλακωδέστερον, μαλακῶς, ἀβλεμέως, βραδέως,  
3.123	ἀναπεπτωκότως, ἀναβεβλημένως, ἐκλελυμένως, ἀθύμως, ἀργῶς, ἀνάνδρως,
3.123	ἀρρώστως, ὀκνηρῶς, ὀλιγώρως, ῥᾳθύμως, ἀγεννῶς, ἀμελῶς,
3.123	νωθρῶς, ὑπτίως, ἀσθενῶς, ἀδυνάτως. 
3.124	  Διαθέσθαι φορτίον, ἀποδόσθαι, πωλῆσαι, ἀπεμπολῆσαι, ἀντικαταλλάξασθαι
3.124	πρὸς ἀργύριον, ἀλλάξασθαι πρὸς ἀργύριον, ἀποκηρῦξαι,
3.124	καπηλεῦσαι, μεταβαλέσθαι· ἀπωνηθήσεται δὲ τὸ πεπράσεται 
3.124	Θεόπομπος εἴρηκεν ὁ κωμικός, καὶ τὸ πρᾶγμα διάθεσις,
3.124	ἀπόδοσις, εἰ μὴ ἀμφίβολον, πρᾶσις, ἐμπόλησις, ἀλλαγή, ἀποκήρυξις,
3.124	καπηλεία, μεταβολή· Ξενοφῶν δὲ καὶ πώλησις
3.124	εἴρηκεν. καὶ τὰ ὀνόματα κάπηλος, πρατήρ, μεταβολεύς, 
3.125	πωλητής· Ὑπερείδης δὲ καὶ πράτην εἴρηκεν ἐν τῷ Συνηγορικῷ, 
3.125	πωλήτριαν δ' Ἕρμιππος ὁ κωμικός· 
3.125	ἀπὸ γὰρ τῶν ἄλλων οὐκ ἔστιν, ὥσπερ οὐδ' ἐπιρρήματα πλὴν καπηλικῶς
3.125	καὶ μεταβλητικῶς. ἐπὶ δὲ τῶν ἀνδραπόδων ἔστιν εἰπεῖν 
3.125	κατὰ Δημοσθένην ‘ἐπ' ἐξαγωγῇ ἀπέδοτο.’ ὁ δὲ πολλάκις
3.125	πραθείς, ὃν εἴποι τις ἂν παλίμπρατον, παλίμβολος ἂν λέγοιτο. 
3.125	ἐπὶ δὲ τῶν πολλοῦ πιπρασκόντων εἴποις ἂν ἐπιτιμῶσιν, ἀνατιμῶνται,
3.125	ἐπιτείνουσι τὰς τιμάς, ὡς τὸ ἐναντίον ἐπευωνίζουσιν, ἄξια 
3.126	πιπράσκουσιν. ὁ δὲ τόπος πρατὴρ λίθος καὶ πωλητήριον καὶ ὡς 
3.126	Ἡρόδοτος πρατήριον. παρὰ δὲ τοῦ πιπράσκοντος ὠνήσασθαι,
3.126	ἀγοράσαι, πρίασθαι, καὶ ὠνητός, καὶ ὠνούμενος καὶ ὠνητιῶν 
3.126	καὶ ἀγοράζων. ἀντ' ὀνομάτων αὗται μετοχαί· ὁ γὰρ ἀγοραστὴς 
3.126	ἐπὶ τοῦ ὀψωνοῦντος τέτακται. καὶ Πλάτων δ' ὁ κωμικὸς 
3.126	λέγει ‘παῦσαι δυσωνῶν.’ ὁ γὰρ δυσώνης οὐκ οἶδα μὲν  
3.126	εἰ παρά τινι, ἐν δὲ παροιμίᾳ. τὸ δὲ πρᾶγμα ὠνὴ καὶ ἀγορά. 
3.127	Ξενοφῶν δὲ καὶ τὴν ‘ἐμπολὴν’ ἐπὶ τοῦ ἀγοράζειν 
3.127	ἔταξεν. Πλάτων δὲ τῆς ἀγοράσεως εἴρηκεν, ὡς τῆς 
3.127	ἀγορασίας Τηλεκλείδης. τὰ δὲ πιπρασκόμενα φορτία, 
3.127	ῥῶπος, ἀγοράσματα, ὤνια, γέλγη, εἰ μὴ κωμικώτερον, 
3.127	ὠνητά, καὶ ὡς Ξενοφῶνπώλημα· ὁ αὐτὸς δὲ καὶ 
3.127	πράσιμον εἴρηκεν ἐν τῇ Παιδείᾳ· παρ' ἄλλῳ δ' οὐδέτερον
3.127	εὑρὼν μνημονεύω. ἐπίρρημα δ' οὐκ ἔστιν ἀπ' οὐδενός. 
3.128	  Ἀγεῖραι συναγεῖραι, συλλέξαι συλλέξασθαι, ἀθροῖσαι, ἀθροίσασθαι,
3.128	συναθροῖσαι, συναθροίσασθαι, πορίσαι συμπορίσαι συμπορίσασθαι,
3.128	συνενεγκεῖν, συνάγειν, συστῆσαι συστήσασθαι, συμφορῆσαι 
3.129	συμφορήσασθαι, συνερανίσαι. τὰ δὲ πράγματα ἀγερμὸς συναγερμός, 
3.129	ἄθροισις συνάθροισις, συναθροισμὸς ἀθροισμός, πόρος, συναγωγή,
3.129	ἔρανος, συλλογή, σύστασις· δύσφθεγκτα δὲ τὰ λοιπά. ὄνομα 
3.129	δὲ μόνον ὁ συλλογεύς· ἕτερον γάρ τι ὁ ἐρανιστὴς καὶ ὁ ἀγύρτης. 
3.129	τὸ δ' ἐναντίον ἐκχέαι, ῥῖψαι διαρρῖψαι, προέσθαι, σπαθῆσαι, ἀπολέσαι, 
3.129	διασπεῖραι. ἐπίρρημα δ' ἓν μόνον τὸ ἐκκεχυμένως. ὄνομα δ' οὐκ 
3.129	ἔστιν οὐδὲ πρᾶγμα, ἀλλὰ μετοχαί. 
3.130	  Ἀνύποιστον, δύσοιστον Εὔπολις δὲ λέγει 
3.130	καὶ δυσάλγητον δυσάνεκτον δυσανάσχετον, οὐκ ἀνεκτόν, οὐ φορητόν,
3.130	δύσφορον ἀφόρητον, ἐπίπονον, βαρύ, φορτικόν, ἐπαχθές, 
3.130	καὶ κατὰ Θουκυδίδην ‘οὐκ ἀνάσχετον,’ ἀφ' οὗ 
3.130	καὶ τὸ δυσανασχετοῦντες πεποίηκεν. εἴη δ' ἂν ἀπὸ 
3.130	τῶν προειρημένων ῥῆμα καὶ τὸ δυσφορεῖν. καὶ ἐπιρρήματα ἀνυποίστως,
3.130	δυσοίστως, ἀφορήτως, δυσανέκτως δυσανασχέτως, δυσφόρως, 
3.131	φορτικῶς, βαρέως, ἐπαχθῶς. λόγῳ δ' ἔστιν εἰπεῖν, ὃ οὐκ ἄν τις  
3.131	ὑπομείνειεν, ὃ οὐκ ἄν τις ἐνέγκαι, τίς δ' ἂν ὑπενεγκεῖν δυνηθείη; 
3.131	τίς δ' οὐκ ἂν ἐπὶ τούτῳ δυσχεράνειεν; καὶ ἄλλα πλείω. τὸ δ' 
3.131	ἐναντίον κοῦφον, εὔφορον, οἰστόν, ἀνθρώπινον, ἀνεκτόν, φορητόν, 
3.131	ἀνάσχετον. καὶ κούφως, εὐφόρως, ἀνθρωπίνως, ἀνεκτῶς· τὸ γὰρ 
3.131	οἰστῶς καὶ φορητῶς κακίω. 
3.131	  Ἄλλης δὲ χρείας δύσκολον, δυσμενές, δύστροπον, δυστράπελον,
3.131	παλιντράπελον, δυσχερές, δύσπρακτον, δυσκατέργαστον, 
3.131	δυσκατάπρακτον, παλίγκοτον, παλίμβολον, κακόηθες, ὕπουλον, 
3.131	δολερόν, κακοῦργον, πανοῦργον, ἐπίσκιον, σεσηρός, δεδυκός, σκοτεινόν,
3.131	σκολιόν, δυσπετές, ἐργῶδες, ἀλλόκοτον, ὧν ἔνια καὶ ἑτέρας 
3.132	ἐστὶ χρείας. καὶ δυσκόλως, δυσμενῶς, δυστρόπως, δυστραπέλως, 
3.132	δυσχερῶς, ἀλλοκότως, παλιμβόλως, κακοήθως, ὑπούλως, δολερῶς, 
3.132	κακούργως, πανούργως, σεσηρότως· τὰ δ' ἀπὸ τῶν ἄλλων φαυλότερα.
3.132	καὶ ὀνόματα ἀρρενικὰ ἀπὸ πάντων, καὶ τὰ πράγματα 
3.132	ἐκ τῶν πλείστων· δυσκολία, δυστροπία, δυσμένεια, δυσχέρεια, δυστραπελία,
3.132	παλιντραπελία, παλιμβολία, κακοήθεια, κακουργία, πανουργία·
3.133	πονηρὰ δὲ τὰ Πλάτωνος ἐν Φιλήβῳ δυσχεράσματα.
3.133	ῥήματα δὲ δυσκολαίνειν, δυσμεναίνειν, κακουργεῖν, πανουργεῖν·
3.133	τὰ γὰρ ἀπὸ τῶν ἄλλων δύσφθεγκτα. τὰ δ' ἐναντία 
3.133	ῥᾴδιον, πρόχειρον, εὐχερές, εὔκολον, εὐπετές, εὔπρακτον, ἄπονον, 
3.133	εὐκατέργαστον, ἁπλοῦν τε καὶ ἀπάνουργον, καὶ εὔτροπον καὶ φανερὸν
3.133	καὶ ἀναπεπταμένον καὶ ἄδολον καὶ εὐθὺ καὶ ἀπαρακάλυπτον. 
3.133	καὶ τὰ ἀπ' αὐτῶν ἐπιρρήματα, καὶ ὀνόματα ἀρρενικά, καὶ ἀπ' ἐνίων 
3.133	πράγματα. 
3.134	  Κίνδυνος, κινδυνῶδες, ἐπικίνδυνον, δεινόν, ἐκπληκτικόν, 
3.134	φοβερόν, ἐπιδεές, σφαλερόν, ἐπισφαλές. καὶ φιλοκίνδυνος, ῥιψοκίνδυνος,
3.134	θρασύς, τολμηρός, πάντολμος, παρακινδυνευτικός, ἐθελοκίνδυνος,
3.134	ῥᾳδιουργός, θερμουργός, ἰταμός, ἀπονενοημένος, παραβεβλημένος·
3.134	τὸ γὰρ λεουργὸς παρὰ Ξενοφῶντι 
3.134	φορτικόν. ἀλλὰ πρόχειρος εἰς τὰ δεινά, ἕτοιμος εἰς τὰ σφαλερά,  
3.134	προπετής, τολμητής. ‘κἂν εἰς πῦρ ἅλοιτο, κἂν εἰς μαχαίρας κυβιστήσαι.’
3.135	καὶ ταῦτα μὲν ἂν εἴποις ψέγων, ἐπαινῶν δ' εὔτολμος, 
3.135	θαρραλέος, εὐθαρσής, ἄφοβος, ἀδεής, ἀνέκπληκτος, εὔψυχος· τὸ δ' 
3.135	ἴτης κοινὸν ἐφ' ἑκατέρου. τὰ δὲ πράγματα ἐπὶ μὲν ψόγου θερμουργία,
3.135	ῥᾳδιουργία, τόλμα, θρασύτης, θράσος, ἀπόνοια, εὐχέρεια, προπέτεια,
3.135	ἐπὶ δ' ἐπαίνου θάρσος, εὐψυχία, εὐτολμία, ἄδεια. τὸ γὰρ 
3.135	ἀφοβία πάνυ εὐτελές. ῥήματα δὲ τοῦ μὲν ταῦτα μόνα, θρασύνεσθαι,
3.135	τολμᾶν, παρακινδυνεύειν, παραβάλλεσθαι, ἀπονενοῆσθαι, 
3.136	τοῦ δὲ μόνα εὐψυχεῖν τε καὶ θαρρεῖν. τὰ δ' ἐπιρρήματα τολμηρῶς 
3.136	τολμηρότατα, θρασέως θρασύτατα, φιλοκινδύνως, ῥιψοκινδύνως, 
3.136	παρακεκινδυνευμένως, παρακινδυνευτικῶς, παραβεβλημένως, ἀπονενοημένως,
3.136	προπετῶς, ἰταμῶς· καὶ τὰ ἐπαινετὰ εὐτόλμως, θαρραλέως,
3.136	εὐθαρσῶς, ἀφόβως, ἀδεῶς, εὐψύχως, ἀνεκπλήκτως, ὧν 
3.136	ἐνίοις καὶ τὰ ὑπερθετικὰ οὐ κακίω πρόσεστιν. ἐκ δὲ τοὐναντίου 
3.136	δειλός, ἀποδειλιῶν, ἀθαρσής, ἄνανδρος, ἐπιδεὴς καταδεής, συνεσταλμένος,
3.136	κατεπτηχώς, ἀγεννής, εὐλαβής, περίφοβος, φιλόψυχος φιλοσώματος,
3.136	ἄτολμος, καταπλήξ· ὁ γὰρ ἄψυχος ἰδιωτικόν, καὶ ὁ πτάκις 
3.137	σφόδρα κωμικόν. καὶ τὰ πράγματα δειλία, 
3.137	ἀτολμία, ὄκνος, εὐλάβεια, ἀνανδρία, φιλοσωματία φιλοψυχία, καταπληγία.
3.137	καὶ τὰ ῥήματα δειλιᾶν ἀποδειλιᾶν, ὀκνεῖν κατοκνεῖν, εὐλαβεῖσθαι,
3.137	κατεπτηχέναι, φιλοψυχεῖν φιλοσωματεῖν· καὶ ἀπ' αὐτῶν 
3.137	αἱ μετοχαὶ ἀποδειλιῶν, εὐλαβούμενος, κατεπτηχώς, φιλοψυχῶν φιλοσωματῶν,
3.137	ὀκνῶν κατοκνῶν. καὶ τὰ ἐπιρρήματα δειλῶς, ἀγεννῶς, 
3.137	ἀτόλμως, ἀνάνδρως, εὐλαβῶς, συνεσταλμένως, κατεπτηχότως, ἐπιδεῶς
3.137	καταδεῶς, ἀθαρσῶς, περιφόβως, ἐπιφόβως, φιλοψύχως φιλοσωμάτως.
3.137	
3.138	  Ἐγκαλεῖν ἐπικαλεῖν, μέμφεσθαι καταμέμφεσθαι, αἰτιᾶσθαι 
3.138	καταιτιᾶσθαι, αἰτίαν ἐπάγειν, προφέρειν, διαβάλλειν, ὀνειδίζειν, φαίνειν,
3.138	κατηγορεῖν, ἐνδείκνυσθαι γράφεσθαι· καὶ κατ' ἄλλην χρείαν 
3.138	ψέγειν, λοιδορεῖν λοιδορεῖσθαι, κακολογεῖν, κακηγορεῖν, βλασφημεῖν, 
3.138	κακίζειν. τὰ δὲ πράγματα μέμψις κατάμεμψις, ἔγκλημα, αἰτία Ἀντιφῶν
3.138	δὲ καὶ αἰτίασις εἴρηκεν , ὄνειδος ὀνειδισμός, 
3.138	διαβολή, ἔνδειξις, γραφή, κατηγορία, φάσις· καὶ τῶν δευτέρων 
3.138	λοιδορία, ψόγος, κακολογία κακηγορία, βλασφημία, κακισμός, εἰ μὴ 
3.139	βιαιότερον. ὀνόματα δὲ φιλεγκλήμων, μεμψίμοιρος, φιλαίτιος, 
3.139	ὀνειδιστικός· καὶ πάλιν φιλόψογος, φιλολοίδορος, κακήγορος. τὰ 
3.139	δ' ἐπιρρήματα φιλεγκλημόνως, μεμψιμοίρως, φιλαιτίως, διαβόλως, 
3.139	ὀνειδιστικῶς, καὶ φιλοψόγως, βλασφήμως, φιλολοιδόρως· τὰ γὰρ 
3.139	ἀπὸ τῶν ἄλλων βίαια. καλοῖτο δ' ἂν ὁ μὲν ἔνοχος ὑπαίτιος, ὕποχος,
3.139	ὑπεύθυνος, ἐγκλητέος, ἐπιλήψιμος, μεμπτὸς ἐπίμεμπτος, ἐπίψογος,
3.139	ἐπίρρητος, ὁ δ' ἀναίτιος ἀνεύθυνος, ἄμεμπτος, ἄψογος, 
3.139	ἀνέγκλητος. τὰ δ' ἐπιρρήματα ὑπαιτίως, ὑπευθύνως, μεμπτῶς, ἐπιρρήτως,
3.139	καὶ ἀναιτίως, ἀνεγκλήτως, ἀνευθύνως, ἀμέμπτως. 
3.140	  Ἀγωνοθέται, ἀθλοθέται, ἀγώνων διαθέται, ἄθλων ἐπιμεληταί, 
3.140	ἔφοροι, προστάται, ἐπίσκοποι, ἐπόπται. τὸ δὲ πρᾶγμα ἀγωνοθεσία, 
3.140	ἀθλοθεσία ἢ ὡς Ἀριστοφάνης ἀθλοθετία, ἀγώνων 
3.140	διάθεσις, ἄθλων ἐπιμέλεια, προστασία, ἔποψις. καὶ ἀθλοθετεῖν, ἀγῶνας 
3.140	διατιθέναι, ἄθλων ἐπιμελεῖσθαι, ἆθλα ἐφορᾶν, ἀγώνων προεστάναι 
3.140	καὶ προεστηκέναι, καὶ ἄρχειν, καὶ πρυτανεύειν τὰ περὶ τοὺς ἀγῶνας. 
3.141	ἀπὸ δ' ἀγῶνος ὀνόματα ἀγώνισις παρὰ Θουκυδίδῃ, καὶ 
3.141	ἀγώνισμα, καὶ ἀγώνιοι θεοὶ παρὰ Πλάτωνι, 
3.141	καὶ ἀγωνισταὶ παρὰ Δημοσθένει, καὶ ἀγωνία 
3.141	παρ' Ἰσοκράτει· Σοφοκλῆς 
3.141	δὲ τὴν ἀγωνοθεσίαν ἀγωνοθήκην μοχθηρῶς ἐκάλεσεν. ἔστι δ' ἐκ 
3.141	τούτων ἀγωνιστὴς ἀνταγωνιστὴς συναγωνιστής, ἀγωνίσασθαι  
3.141	συναγωνίσασθαι ἀνταγωνίσασθαι ἀνταγωνιστικός ἀναγώνιστος ἀγωνιστικός
3.141	ἀνανταγώνιστος, δυσαγώνιστος δυσανταγώνιστος, ἀγωνιστικῶς
3.141	δυσανταγωνίστως, προάγων, ἐπαγωνίσασθαι, συναγωνισάμενος,
3.141	ἐπαγωνισάμενος, προσαγωνισάμενος. 
3.142	  τῶν δ' ἀγώνων οἱ μὲν γυμνικοί, οἱ δὲ καλούμενοι σκηνικοὶ 
3.142	ὀνομασθεῖεν ἂν Διονυσιακοί τε καὶ μουσικοί· οἱ δ' Ἀττικοὶ οὐ ῥᾳδίως
3.142	λέγουσιν ἀγῶνας μουσικούς, ἀλλὰ μουσικῆς. καὶ τὸ μὲν πρᾶγμα 
3.142	ἀγὼν καὶ ἀγωνία· καὶ σεμνότερον εἴποις ἂν ἀγωνίαι γυμνικαὶ 
3.142	καὶ ἀγωνίαι Διονυσιακαί. καὶ σπονδῶν ἐπαγγελίαι, καὶ ἐκεχειρίας
3.142	ἐπαγγελίαι. χωρία δὲ τῶν μὲν στάδιον τῶν δὲ θέατρον, κοινοὶ 
3.143	δ' ἐπ' ἀμφοτέροις θεαταί. καὶ τὰ μὲν ὀνομαζόμενα ὑπὸ τῶν πολλῶν 
3.143	ἔπαθλα ἆθλα καλοῖτ' ἂν κοινῶς ἐπ' ἀμφοῖν καὶ νικητήρια καὶ ἐπίχειρα
3.143	καὶ γέρα· ἰδίως δ' ἐπὶ τῶν γυμνικῶν ἆθλοι οἱ πόνοι, 
3.143	καὶ τὸ ἀθλεῖν κάμνειν, πονεῖν· ὥσπερ ἐπὶ τῶν μουσικῶν ἴδιον, 
3.143	ὅ φησι Δημοσθένης, τὸ λειτουργεῖν τῷ θεῷ. καὶ οἱ 
3.143	γυμνικοὶ μὲν κυρίως ἀθληταὶ καλοῦνται καὶ ἀσκηταὶ καὶ ἀγωνισταί,
3.144	καὶ οἱ ἀντίπαλοι αὐτῶν ἀνταγωνισταί. ἀπὸ δὲ τῶν ἀθλητῶν 
3.144	καὶ τὰ ἀθλήματα παρὰ Δημοσθένει ἐν τῷ Ἐρωτικῷ, 
3.144	εἰ Δημοσθένους ἐστὶ τὸ βιβλίον, καὶ τὸ ἀθλεύειν παρά τε τοῖς 
3.144	ποιηταῖς καὶ παρ' Ἡροδότῳ, καὶ παρ' ἡμῖν 
3.144	τὸ ἀθλεῖν. βιαζόμενος δ' ἂν καὶ ἐπ' ἐκείνων εἴποι τις Διονυσιακῆς 
3.144	ἀγωνίας ἀθληταί. καὶ καλοῦνται μουσικοὶ καὶ Διονυσιακοὶ τεχνῖται.
3.145	ὀνομάσαις δ' ἂν καὶ τούτους κἀκείνους ἀγωνιστάς. καὶ τὰ ἐπιρρήματα
3.145	μουσικῶς, ἀθλητικῶς, ἀσκητικῶς, ἀγωνιστικῶς. ἀλλὰ τοῖς μὲν 
3.145	κριταὶ κάθηνται, τοῖς δὲ γυμνικοῖς ἐφεστᾶσι βραβευταί, οὓς καὶ 
3.145	βραβέας ὁ Πλάτων καλεῖ· καὶ μαστιγονόμοι δὲ 
3.145	καὶ ῥαβδοῦχοι. τοὺς δὲ βραβευτὰς καὶ ἐπιστάτας ὠνόμαζον, ὅθεν 
3.145	καὶ τὸ βραβεύειν ἐπιστατεῖν Σοφοκλῆς. καὶ τὸ μὲν 
3.145	πρὸ τοῦ στεφάνου συμπλέκεσθαι περὶ βραβείου ἢ ἐπὶ βραβείῳ 
3.145	φαίη τις ἄν, τὸ δὲ περὶ τοῦ στεφάνου ἢ ἐπὶ τῷ στεφάνῳ, περὶ 
3.145	φοίνικος ἢ ἐπὶ φοίνικι.  
3.145	  τὰ μὲν οὖν τῶν μουσικῶν ὀνόματα ἐν τοῖς περὶ μουσικῆς εἰρήσεται,
3.146	τὰ δὲ τῶν γυμνικῶν δολιχός, δολιχοδρόμος, καὶ ὁ τὸν 
3.146	δολιχὸν τρέχων, καὶ ὁ τὸν μακρὸν δρόμον ἀγωνιζόμενος· Αἰσχίνης 
3.146	δ' ὁ ῥήτωρ εἴρηκε τὸν δολιχοδρομήσαντα. στάδιον καὶ 
3.146	σταδιοδρόμος καὶ σταδιεύς· Ἀριστοφάνης δὲ καὶ 
3.146	σταδιοδρόμης εἴρηκεν. τὸ δὲ προεκπηδᾶν προανίστασθαι Στράττις 
3.146	εἶπεν 
3.146	    τί δ' ὥσπερ οἱ σταδιοδρόμοι προανίστασαι; 
3.147	δίαυλος, καὶ ὁ τοῦ διαύλου ἀγωνιστής, καὶ ἀγωνιζόμενος τὸ διπλοῦν, 
3.147	στάδιον καὶ ἵππιον δρόμον, καὶ δρόμον τὸν ἐν καμπῇ. καὶ ὅθεν 
3.147	μὲν ἀφίενται, ἄφεσις καὶ ὕσπληγξ καὶ γραμμὴ καὶ βαλβίς, περὶ δ' 
3.147	ὃ κάμπτουσι, νύσσα καὶ καμπτήρ· ἵνα δὲ παύονται, τέλος καὶ τέρμα 
3.148	καὶ βατήρ, ἐνίοις δὲ καὶ βαλβίς. ὀνόματα δὲ δρομικός, σύνδρομος, 
3.148	ἰσόδρομος, θάττων, κουφότερος, ὀξύτερος, ἐλαφρότερος, σπουδαιότερος, 
3.148	δρομικώτερος, ἐπίδρομος, πρόδρομος. καὶ δρόμοι ξυστοὶ ἐν οἷς αἱ 
3.148	ἀσκήσεις, καὶ Φιλιππίδης ὁ ἡμεροδρόμος, καὶ ὑποδραμεῖν τὸ κολακεῦσαι.
3.148	καὶ ἱππόδρομος καὶ ἱπποδρομία, καὶ ἔκδρομος ἵππος, παρὰ 
3.148	δ' Αἰσχίνῃ τῷ ῥήτορι δρομοκήρυκες. τὸ μέντοι προδραμεῖν 
3.148	ἐάσαντα ἐπιδιῶξαι, ὅπερ ἐν ταῖς σφαιρομαχίαις γίνεται, προδόσθαι 
3.148	ἐλέγετο.  
3.149	  πάλη καὶ παλαιστὴς καὶ παλαιστικός, παλαίσματα παλαιστικῶς, 
3.149	ἰσόπαλος, ἀντίπαλος. συγκεκληρωμένος, συλλαχών, ἔφεδρος. παλαίειν,
3.149	διαπαλαίειν, καταπαλαίειν, προσπαλαίειν. καὶ οἱ μὲν δρομεῖς 
3.149	ἐλαφροί, κοῦφοι, ποδώκεις, ταχεῖς, σπουδαῖοι τοὺς πόδας, καὶ κούφως, 
3.149	ἐλαφρῶς, ὠκέως, ταχέως, σπουδαίως· οἱ δὲ παλαισταὶ βαρεῖς, στάσιμοι, 
3.149	μόνιμοι, ὠμίαι, ἀντερειδόμενοι, συμπλεκόμενοι, καὶ βαρέως, στασίμως,
3.149	μονίμως. 
3.150	  πυγμὴ καὶ πύκτης καὶ πυκτικὸς καὶ πληκτικός, καὶ πὺξ παίειν. 
3.150	εἴποις δ' ἂν ἐπὶ τοῦ πύκτου χεῖρες ὡπλισμέναι, χεῖρες ὁπλίτιδες· καὶ 
3.150	τὰ ὅπλα σφαῖραι, ἀφ' ὧν καὶ τὸ σφαιρομαχεῖν, καὶ σφαιρομαχία παρ' 
3.150	Ἀριστομένει ἐν Διονύσῳ ἀσκητῇ καὶ μύρμηκες δὲ 
3.150	τὰ ὅπλα, καὶ ἱμάντες. παγκράτιον, παγκρατιαστής, παγκρατιαστικός,
3.150	καὶ παγκρατιαστικῶς ἐπίρρημα. σκιαμαχεῖν, ἀκροχειρίζεσθαι,
3.150	ἀκροχειρισμός, ἄγχειν, ἀποπνίγειν, πὺξ παίειν, λὰξ ἐνάλλεσθαι,
3.150	λακτίζειν. ἐπὶ δὲ τούτων εἴποις ἂν ὡς εἰσὶ πάμμαχοι, 
3.150	καθάπερ Πλάτων τοὺς περὶ τὸν Εὐθύδημον· ‘τούτω γάρ 
3.150	ἐστον κομιδῇ παμμάχω κατὰ τοὺς Ἀκαρνᾶνας τοὺς παγκρατιαστάς.’ 
3.151	  πένταθλος ὁ τὰ πέντε ἀγωνιζόμενος. ἴδια δ' αὐτῷ πηδᾶν, 
3.151	ἅλλεσθαι, πηδητικός, ἁλτικός. πηδητικῶς, ἁλτικῶς. καὶ ὅθεν ἅλλεται,
3.151	βατήρ, ἀφ' οὗ καὶ τὸ ‘τὸν βατῆρα κέκρουκεν·’ τὸ δὲ μέτρον 
3.151	τοῦ πηδήματος κανών, ὁ δ' ὅρος τὰ ἐσκαμμένα, ὅθεν ἐπὶ τῶν τὸν 
3.151	ὅρον ὑπερπηδώντων οἱ παροιμιαζόμενοι λέγουσι ‘πηδᾶν ὑπὲρ τὰ 
3.151	ἐσκαμμένα.’ ἀκοντιστικός, ἀκοντιστικῶς· καὶ τὸ ἀκόντιον τῶν πεντάθλων
3.151	καλεῖται ἀποτομάς. τὸ δὲ δίσκον ἀφεῖναι, δίσκον ἐκπέμψαι, 
3.151	δίσκον ῥῖψαι, δίσκῳ ὑποφέρεσθαι. ἐπὶ δὲ πεντάθλου τὸ νικῆσαι 
3.151	ἀποτριάξαι λέγουσιν. ὁπλίτης δρόμος, καὶ ὁ τὸν ὁπλίτην δίαυλον 
3.151	θέων, καὶ ὁπλιτοδρόμος.  
3.152	  ὁ δὲ νικήσας τὰ ἆθλα ἀνείλετο, τὸν στέφανον ἀνείλετο, τὴν 
3.152	ῥάβδον τοῦ φοίνικος ἔλαβεν ἢ τὸν φοίνικα ἔλαβεν, ἐστεφανώθη, 
3.152	ἀνερρήθη, ἐκηρύχθη, ἀνηγορεύθη, ἀνεδέθη τῷ στεφάνῳ, ἀνεκηρύχθη,
3.152	ἀνεῖπεν αὐτὸν ὁ κῆρυξ. καὶ τὸ πρᾶγμα ἀνάδεσις στεφάνου, 
3.152	καὶ στεφανηφορία, καὶ ἀνάρρησις καὶ ἀναγόρευσις καὶ ἀνακήρυξις. 
3.152	τὰ δὲ τῶν ἐνεργούντων ῥήματα ἀνειπεῖν, ἀνακηρῦξαι, ἀναγορεῦσαι, 
3.152	ἀναδῆσαι, στεφανῶσαι, ταινιῶσαι· Ξενοφῶν γὰρ εἴρηκεν ‘ἐταινίουν 
3.152	τε καὶ προσῄεσαν ὥσπερ ἀθλητῇ.’ 
3.153	  κοινὰ δ' ἐπὶ πάντων ἀναγκοφαγῆσαι, ἀσκῆσαι ἀσκηθῆναι, ἀθλῆσαι,
3.153	γυμνάσασθαι, πονῆσαι, ἀγωνίσασθαι. καὶ ὄνομα καλὸν ἡ ἄσκησις. 
3.153	καὶ γυμναστικὴ ἡ τέχνη, καὶ γυμνασία τὸ πρᾶγμα, καὶ γυμναστικῶς 
3.153	τὸ ἐπίρρημα παρ' Ἀριστοφάνει. καὶ ἀποδῦναι καὶ 
3.153	γυμνάσασθαι παρὰ Θουκυδίδῃ καὶ γύμνωσις. καὶ γυμνάσιον 
3.153	τὸ χωρίον. ἐλαίῳ χρίσασθαι, λίπα ἀλείψασθαι, κονίσασθαι. 
3.153	  τοὺς μὲν οὖν καλουμένους ἱεροὺς ἀγῶνας, ὧν τὰ ἆθλα ἐν στεφάνῳ
3.153	μόνῳ, στεφανίτας ἐκάλεσαν καὶ φυλλίνας, τοὺς δ' ὀνομαζομένους
3.153	θεματικοὺς ἀργυρίτας. 
3.153	  ἐκ δὲ τῶν ἀγωνιστικῶν ὀνομάτων καὶ ὁ μαστιγονόμος καὶ ὁ 
3.153	ῥαβδοῦχος, καὶ ὁ ῥάβδῳ κοσμῶν, φησὶν ὁ Πλάτων· 
3.154	Ξενοφῶν δὲ καὶ μαστιγοφόρον που λέγει. 
3.154	τὰ δὲ χωρία τῆς ἀσκήσεως ἀποδυτήριον, γυμνάσιον, παλαίστρα, κονίστρα.
3.154	καὶ ὁ ἐφεστηκὼς παιδοτρίβης τε καὶ γυμναστής, ἀφ' οὗ καὶ 
3.154	συγγυμναστὴς παρὰ Πλάτωνι καὶ παρὰ Ξενοφῶντι 
3.154	προγυμναστής· ὁ δ' ἀλείπτης ἀδόκιμον. παιδοτριβικὴν 
3.154	δὲ τέχνην Ἰσοκράτης εἴρηκεν, καὶ παιδοτρίβην Ἀριστοφάνης,
3.154	τῆς δὲ παιδοτριβίας Ἄρχιππος ὁ κωμικός.
3.154	εἴη δ' ἂν ἐκ τούτων ξηραλοιφεῖν, σωμασκεῖν,  
3.154	σωμασκίας σεσωμασκηκώς, ἀσκομαχεῖν, ἀσκητὴς ἀσκήματα ἄσκησις· 
3.154	Πλάτων δὲ καὶ ἄσκην εἴρηκε, φαῦλον ὄνομα. καὶ 
3.154	λήκυθον δ' ἂν εἴποις καὶ στλεγγίδα· ἐκαλεῖτο δὲ καὶ στλεγγὶς 
3.154	καὶ ξύστρα καὶ σπαθίς. καὶ τὸν παῖδα ἐρεῖς ληκυθοφόρον· πονηρὸν
3.155	γὰρ ὁ στλεγγιδολήκυθος. τὸν δὲ θύλακα τῶν ἀσκητῶν ἢ 
3.155	σάκκον καλοῦσιν ἢ σάκταν. ἀθληταῖς δ' ἂν προσήκοιεν καὶ 
3.155	αἱ ἐνδρομίδες· οὕτω δ' ἐκαλοῦντο τὰ τῶν δρομέων ὑποδήματα. 
3.155	Κράτης δ' ἔφη ἐν Ἥρωσιν 
3.155	  ἁλτῆρσι θυλάκοισι χρῆσαι τὸ μέγεθος. 
3.155	ἄγχειν, στρέφειν, ἀπάγειν, λυγίζειν, ἀγκυρίζειν, ῥάσσειν, ἀνατρέπειν, 
3.155	ὑποσκελίζειν. καὶ πλαγιάζειν δὲ καὶ κλιμακίζειν παλαισμάτων ὀνόματα·
3.155	μοχθηρὸν γὰρ τὸ μεσοπέρδην ἐν τῇ κωμῳδίᾳ
3.155	σχῆμα παλαίσματος. ἤδη δέ τινες τοὺς γυμνικοὺς ἀγῶνας 
3.155	σεμνότερον Ἡρακλείους ἀγῶνας ἐκάλεσαν. ‘λῦτο δ' ἀγών,’ καὶ ἔστω 
3.155	τέλος τοῦ βιβλίου.  
