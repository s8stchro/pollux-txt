9.1	  κομμόδῳ καίσαρι ἰούλιος πολυδεύκης χαίρειν. ὀνομαστικόν τι 
9.1	βιβλίον πεποίηται γοργίᾳ τῷ σοφιστῇ, οὑτωσὶ μὲν ἀκοῦσαι παιδευτικόν,
9.1	εἰς δὲ πεῖραν ἐλθεῖν ὀλίγου λόγου. τούτῳ τῷ συγγράμματι 
9.1	πάλαι μὴ προσομιλήσας, ἀλλὰ νῦν ἐντυχὼν ἠρξάμην περὶ τούτων τῶν 
9.1	βιβλίων ὥς τι ὄντων φρονεῖν· τά τε γὰρ ἄλλα τὴν χρείαν αὐτῶν 
9.1	ἀποδέχομαι, καὶ ὅτι τὸν τῶν ὀνομάτων κατάλογον, ἔχοντά τι τῇ 
9.1	φύσει προσκορές, τῷ τρόπῳ τῆς διαθέσεως σεσόφισται πρὸς τὸ ἄλυπον 
9.1	ἐν τῷ τῆς συντάξεως σχήματι, ὡς μηδένα θᾶττον τῷ γνωσθέντι προκαμεῖν,
9.1	τῷ τὸ μέλλον ἀκοῦσαι ποθεῖν. εὐτύχει κύριε. 
9.6	  ἵν' οὖν καὶ περὶ πόλεώς τι καὶ τῶν τῆς πόλεως μερῶν ὑπείπωμεν,
9.6	οὕτω λέγομεν. οἰκιστής, οἰκίζων, πολίζων, οὐ μὴν καὶ 
9.6	πολιστὴς καὶ κτίζων καὶ κτίστης· καίτοι παρ' ἡροδότῳ 
9.6	ἔστιν ὁ συγκτίστης. ἐπὶ τούτῳ δὲ καὶ ὁ οἰκίζων καὶ τεκταινόμενος 
9.6	καὶ ὑποβαλλόμενος τὴν πόλιν, καὶ κατασκευάζων καὶ κατασκευαζόμενος,
9.6	καὶ ἐργαζόμενος καὶ ἐξεργαζόμενος, καὶ ποιῶν καὶ οἰκοδομούμενος
9.7	καὶ μηχανώμενος. καὶ τὸ πρᾶγμα οἰκισμὸς καὶ παρὰ 
9.7	θουκυδίδῃ οἴκισις καὶ κατοίκισις· τὰ γὰρ ἀπὸ τῶν 
9.7	ἄλλων τὰ μὲν σκληρὰ τὰ δὲ κοινὰ καὶ πρὸς ἕτερον. τὸ δὲ ῥῆμα οἰκίζειν
9.7	καὶ πολίζειν καὶ κτίζειν καὶ κατοικίζειν, καὶ ἐπίρρημα μόνον τὸ 
9.7	οἰκιστικῶς. τὸ δ' ἔργον πόλις καὶ ἄστυ καὶ συνοικία καὶ συνοικισμός· ξενοφῶν
9.7	δὲ καὶ τεῖχος οὐ τὸν περίβολον ἔφη μόνον, ἀλλὰ  
9.8	καὶ τὸ ἐν τῷ περιβόλῳ πᾶν. ὁ δ' ἀνὴρ πολίτης, ἀστός, οἰκήτωρ, ἔνοικος, 
9.8	ἔντοπος, ἐγχώριος, ἐγγενής, καὶ τὸ πλῆθος δῆμος, ὄχλος, δημόται, φυλέται,
9.8	γένη, ἔθνη. καὶ τὰ μέρη τῆς πόλεως τὰ μὲν ἔξω πόλεως 
9.8	ὅροι, ἐφορία ἀγορά, δῆμοι, κῶμαι, ἀγροί, ἐσχατιαί, χῶραι, κῆποι, παράδεισοι,
9.8	προάστεια, ἐνηβητήρια, ἐνδιαιτήματα· ὧν ἔνια καὶ ἐν πόλει ἂν 
9.8	γένοιτο. καὶ ἀπὸ μὲν τῶν ὅρων ζεὺς ὅριος καὶ στήλη ἐφορία καὶ 
9.8	ποταμὸς μεθόριος, καὶ ὅμορος πόλις καὶ πρόσορος τόπος καὶ ἐνόριος 
9.8	χῶρος καὶ ὑπερόριος πόλεμος καὶ διωρισμένον πρᾶγμα, καὶ προσορίσαι 
9.8	γῆν καὶ ἀφορίσασθαι χώραν καὶ ὑπερορίσαι ἄνδρα, καὶ ἐξόριστον γενέσθαι,
9.9	καὶ ὅρια ἀνασπάσαι. ὁ δ' ὁρίζων ὁριστής, καὶ τὸ ὑπόχρεων χωρίον
9.9	ὡρισμένον, καὶ ἡ ἐνεστηκυῖα στήλη ὅρος, καὶ ὡρισμένη ἡμέρα ἡ 
9.9	εἰρημένη, ἀπὸ δὲ δήμων οἱ κατὰ δήμους οἰκοῦντες καὶ οἱ δημοτευόμενοι
9.9	καὶ τὸ ἔνδημον πλῆθος· τάχα δὲ καὶ τὸ ἐπιδημεῖν καὶ 
9.9	ἀποδημεῖν, καὶ ἐπιδημία καὶ ἀποδημία, καὶ ἔκδημοι πόλεμοι, καὶ 
9.10	παρὰ θουκυδίδῃ ‘ἀποδημηταὶ πρὸς ἐνδημοτάτους,’ καὶ πάνδημον
9.10	πλῆθος καὶ πανδημεὶ καὶ πανδημία καὶ δημοσίᾳ καὶ δημοθοινία
9.10	καὶ δημοτελεῖς ἑορταὶ καὶ δημόσιον πρᾶγμα καὶ δημόσιος οἰκέτης,
9.10	καὶ δημεῦσαι καὶ δημοσιεῦσαι, καὶ δήμαρχος καὶ δημιοπράτης καὶ 
9.10	δημεραστὴς καὶ δημεραστία καὶ δημαγωγὸς καὶ δημαγωγία, καὶ δημοτικός,
9.10	καὶ φιλόδημος καὶ μισόδημος, καὶ δημοκρατία καὶ δημοκρατικός.
9.10	ἀπὸ δήμων δ' ἂν εἴη κεκλημένος καὶ ὁ δήμιος καὶ ὁ δημόκοινος
9.11	ὡς ἔξω πόλεως κατοικῶν. ἀπὸ δὲ κωμῶν κωμήτης 
9.11	καὶ κωμῆτις καὶ κώμαρχος, καὶ κωμοδρομεῖν καὶ κωμῳδεῖν, ἦ 
9.11	που δὲ καὶ κωμῳδία καὶ κωμῳδοδιδάσκαλος καὶ κωμῳδοποιὸς καὶ κωμῳδοποιητής,
9.11	καὶ κωμῳδῶν, καὶ κωμικὸν δρᾶμα καὶ κωμῳδικὸν 
9.11	πρᾶγμα, ἐπεὶ κατὰ κώμας ἔστησαν τὴν πρώτην οἱ χοροί. τάχ' ἂν 
9.11	οὖν ἀπὸ τούτου καὶ ὁ κῶμος εἴη εἰρημένος, καὶ τὸ κωμάζειν καὶ ὁ κωμαστὴς
9.12	παρὰ πλάτωνι, καὶ ὁ ἡδύκωμος τὸ ᾆσμα. ἀπὸ δ' ἀγρῶν 
9.12	οἱ μὲν ἀττικοὶ σχηματισμοὶ ἀγρόνδε ἐλθεῖν καὶ ἀγρόθι οἰκεῖν 
9.12	καὶ ἀγρόθεν ἥκειν, καὶ εὐθὺ τῶν ἀγρῶν ἀπελθεῖν, καὶ ἔστε 
9.12	πρὸς τὸν ἀγρόν. ἀγροικία δέ, καὶ ἄγροικος ὁ σκαιός, καὶ ἀγροῖκος ὁ  
9.12	ἐν ἀγρῷ ζῶν· ἐπὶ δ' ἀμφοῖν ὁ ἄγριος, καὶ μᾶλλον ἐπὶ τοῦ σκαιοῦ. 
9.12	ἴσως δὲ καὶ ἡ ἄγρα καὶ τὸ ἀγρεύειν καὶ ὁ ἀγρευτὴς κύων, ἐπεὶ καὶ 
9.12	ταῦτα ἔξω πόλεως γίνεται, καί που τὰ ἄγρια θηρία, καὶ τὸ πάναγρον 
9.12	λίνον καὶ ἡ ἀγροτέρα θεὸς καὶ τὸ τῆς ἀγροτέρας τέμενος. εἴποις δ' 
9.12	ἂν καὶ ἄγροικον μέλος, καὶ ἄγροικον μοῦσαν τὴν τῶν αἰπόλων 
9.12	τε καὶ ποιμένων· ὁ γὰρ ἀγροιώτης ποιητικόν. οὐ φαῦλον δ' ἂν εἴη 
9.12	προσειπεῖν ὅτι καὶ νίνος ὁ βήλου τὸν αὑτοῦ παῖδα ἐν ἀγρῷ τεχθέντα 
9.13	ἄγρωνα ὠνόμασεν. ἀπὸ δὲ χώρας χῶρος ἱερός, χωρίτης λεὼς καὶ 
9.13	χωριτικὸν πρᾶγμα καὶ χωριτικῶς ἐβίω, καὶ χωρικὸν καὶ χωρικῶς, 
9.13	καὶ κατὰ χώραν ἔμεινεν, καὶ φιλοχωρεῖν καὶ φιλοχωρία, καὶ χωροφιλεῖν
9.13	παρὰ ἀντιφῶντι, ἦ που δὲ καὶ ἐπιχώριος καὶ ἐγχώριος καὶ 
9.13	πρόσχωρος καὶ ὁμόχωρος, εἰ μὴ καὶ τὸ χωρίζειν καὶ ἐπιχωρεῖν καὶ 
9.13	συγχωρεῖν καὶ πάνθ' ὅσα τοιαῦτα τῇ χώρᾳ προσήκει. ἀπὸ δὲ κήπων 
9.13	κηπουρός κηπουρεῖν καὶ κηπεύειν καὶ κηπεία, καὶ κηπαία θύρα, καὶ 
9.13	κῆπος ἡ κουρά. οἱ δὲ παράδεισοι, βαρβαρικὸν εἶναι δοκοῦν τοὔνομα 
9.13	ἥκει κατὰ συνήθειαν εἰς χρῆσιν ἑλληνικήν, ὡς καὶ ἄλλα πολλὰ 
9.13	τῶν περσικῶν. 
9.14	  τὰ μὲν δὴ μέρη τῶν ἔξω πόλεως, καὶ ὅσα κατ' ἀγρούς, ἔχεις ἐν 
9.14	τοῖς γεωργικοῖς προειρημένα· τῶν δὲ προαστείων ἂν εἴη καὶ 
9.14	φρούρια, ἃ καὶ φυλακτήρια ἂν λέγοις καὶ φρυκτώρια καὶ πυρσούργια καὶ 
9.14	σκοπάς, καί που καὶ προτειχίσματα καὶ χάραξ καὶ χαρακώματα, τάφροι,
9.14	σταυροὶ καὶ σταυρώματα, σκηνώματα καὶ σκηναὶ καὶ σκηνήματα,
9.14	καλύβαι, στρατόπεδα, καὶ πάνθ' ὅσα ἐπὶ φρουρᾷ τῶν ἔξω προμεμηχάνηται.
9.15	παίζοντι δὲ τὸ στρατόπεδον ἔξεστι κατὰ τὴν τῶν 
9.15	πολλῶν χρῆσιν καὶ παρεμβολὴν ὀνομάσαι, παρεχόμενόν τινα τῶν 
9.15	νεωτέρων θεόφιλον ἐν παγκρατιαστῇ εἰρηκότα 
9.15	    εἶτ' ἐν χάρακι μὲν ταῦτα καὶ παρεμβολῇ· 
9.15	καὶ κρίτων' ἐν αἰτωλοῖς 
9.15	    ἐκεῖ γὰρ ἡμῖν ἐστὶν ἡ παρεμβολή. 
9.15	  μέρη δὲ τῶν πρὸ πόλεως καὶ κατὰ δήμους ἱερά, τελεστήρια, μέγαρα,
9.15	ἀνάκτορα, χρηστήρια, ἡρῷα, ἠρία, μνήματα, πολυάνδρια, τάφοι·  
9.15	παρὰ δὲ θουκυδίδῃ μόνῳ τῶν κεκριμένων καὶ μνημεῖα
9.16	ἄν τις εἰρημένα εὕροι τὰ μνήματα. ἔξω δὲ πόλεως καὶ ἄντρα 
9.16	καὶ σπήλαια καὶ σπηλαιώδεις ὑποφυγαί· καὶ θεόπομπος ἐν πανταλέοντι 
9.16	καὶ σπηλάδιον εἴρηκεν. ἐκ δὲ τούτων ἄλση, τεμένη, 
9.16	αὐλαὶ αὔλια προαύλια, σταθμοί, αἰπόλια, ποίμνια, σηκοί, μάνδραι, 
9.16	συφοὶ συφεοί, συβόσια, τάχα δὲ καὶ γερανοβοσίαι καὶ χηνοβοσίαι κατὰ 
9.16	πλάτωνα, καὶ περιστερεὼν εἰρημένος ἐν θεαιτήτῳ.
9.16	ἐν δὲ τοῖς προαστείοις καὶ τὰ περιπόλια εἴη ἄν, εἰ 
9.16	μὴ χωρίου ὄνομα αὐτὸ νοοῖμεν παρὰ θουκυδίδῃ, ὅταν 
9.16	φῇ ‘ἐν περιπολίοις τισὶν ἐλήφθη.’ 
9.17	  ἐπεὶ δὲ ἀπὸ τῶν προαστείων εἰς ἄστυ ἰτέον, ἀπὸ μὲν τοῦ ἄστεως 
9.17	οὐχ ὁ ἀστὸς μόνον καὶ ἡ ἀστή, ἀλλὰ καὶ ὁ ἀστικὸς καὶ ὁ ἀστεῖος καὶ 
9.17	τὸ ἀστεΐζεσθαι καὶ ἀστυπολεῖν καὶ ἀστυνόμος, καὶ παρὰ κριτίᾳ
9.17	ὁ ἀστύτριψ. ἡ δὲ κωμῳδία καὶ ἀστῆς ἐλαίας 
9.17	εἴρηκε τῆς ἐμ πόλει. 
9.17	  πόλιν δ' ἂν εἴποις ἠπειρῶτιν, νησιῶτιν, χερσαίαν, ἀπὸ θαλάττης, 
9.17	μεσόγειον, ἔφαλον, πάραλον παράλιον, παραθαλαττίδιον ἐπιθαλαττίδιον,
9.17	ἀγχιθάλαττον· ἡ γὰρ ἀγχίαλος ποιητῶν. ἡ δὲ ἑκατέρωθεν 
9.18	ἔχουσα θάλατταν ἀμφιθάλαττος ὡς ἡ κόρινθος. καὶ ἡ μὲν ἐν μέσῳ 
9.18	τῆς θαλάττης ἑκατέρωθεν παρήκουσα γῆ ἀμφιπλήξ καὶ ἀμφοτερόπλους 
9.18	καὶ αὐχὴν καὶ ἰσθμός· ἵνα δ' ἡ θάλαττα ἑκατέρωθεν οὖσα τὴν γῆν 
9.18	διαιρεῖ, τοῦτο θαλάττης αὐλῶνα καὶ εὔριπον καὶ πορθμὸν δεῖ καλεῖν 
9.18	ὡς εὐριπίδης καὶ ἡσίοδος. εἴποις δ' ἂν πόλιν 
9.18	τὴν μὲν ἔναγχος κτισθεῖσαν νέαν, πρόσφατον, καινήν, νεόκτιστον νεοποίητον
9.18	νεουργόν νεοκατάστατον, ὑπόγυον, ἡλικιῶτιν τῶν οἰκητόρων, 
9.18	τὴν δὲ πρὸ πολλοῦ ἀρχαίαν, παλαιάν παμπάλαιον, ἀρχαιόπλουτον 
9.18	παλαιόπλουτον, ὠγυγίαν, πρεσβῦτιν, γηρῶσαν ὑπεργήρων ὑπεργηρῶσαν·
9.19	καὶ τὸν μὲν ταύτης δῆμον ἀρχαῖον, αὐτόχθονα, γηγενῆ, 
9.19	γνήσιον, ἐγγενῆ, τὸν δὲ ἐκείνης ἔπηλυν ἐπηλύτην, ἔποικον, ἀλλοδαπόν. 
9.19	καὶ εἰς μὲν μέγεθος ἐπαινῶν τὴν πόλιν εἴποις ἂν εὐρεῖαν, πλατεῖαν, 
9.19	προμήκη ὑπερμήκη μηκίστην, μεγάλην μεγίστην ὑπερμεγέθη παμμεγέθη,
9.19	ὑπέρογκον, ἡπλωμένην, ἐκτεταμένην, ἀνακεχυμένην. καὶ 
9.19	τὴν μὲν ἐν ὁμαλεῖ πεδιάδα, ἰσόπεδον, ἱππήλατον ἁμαξήλατον, λεωφόρον,
9.20	ἐπὶ πολλῆς εὐρυχωρίας οὖσαν, ἀναπεπταμένην, ἀνεῳγμένην 
9.20	καὶ καθ' ὅμηρον εὐρυάγυιαν ἡ γὰρ κητώεσσα ἐπὶ πλέον ἐστὶ 
9.20	ποιητικόν · τὴν δὲ ἐν ὄρει ὄρειον ὀρείαν, ὑψηλήν ὑπερύψηλον,
9.20	εὐερκῆ, δυσάλωτον, δυσπρόσοδον δυσπρόσβατον δυσπρόσιτον, 
9.20	ἐπιφανῆ ὑπερφανῆ, ὑπερλάμπουσαν, προσανιοῦσαν προσαναβαίνουσαν, 
9.20	τοῖς ὄρεσι προσαμιλλωμένην, ὑπερδέξιον πᾶσαν, ἀκροπόλει ἐοικυῖαν, 
9.20	μικροῦ ὑπερνέφελον, ταῖς κορυφαῖς ἁμιλλωμένην τῷ ἐλευθέρῳ αἰθέρι, 
9.20	ὀλίγου ψαύουσαν τῶν νεφελῶν, ἐγγυτάτω τῶν νεφῶν, φαιδρῷ ἀέρι 
9.21	περιρρεομένην, ἐλευθέρῳ τῷ ἀέρι. εἰ δὲ ψέγοις τὴν μείζω πόλιν, 
9.21	ἔκμετρον ὑπέρμετρον, ἀνάρμοστον, δυσφύλακτον, δυσπρόσιτον δυσπλήρωτον,
9.21	δυσοίκητον, πεπλανημένην, διερριμμένην, διεσπασμένην, 
9.21	ἐγγενοῦς δήμου ἐνδεᾶ, πλήθους ἐπιδεᾶ, πολυγενῆ πολύδημον, 
9.21	ἄκοσμον, ἄκριτον, θορύβου μεστήν, θορύβου πλέαν, ἀκολασίας, 
9.21	ἀκοσμίας, πάμφυλον παγγενῆ, ἠρανισμένην, ξένου λεὼ μεστήν, 
9.21	πολύξενον, ξενίζουσαν, ἀλλοφύλου δήμου πλέαν 
9.22	στήν, πανδημίας ὑπόπλεων, ἐπεισάκτου τροφῆς δεομένην, οὐκ ἀρκοῦσαν
9.22	τρέφειν τοὺς οἰκήτορας, εἰσαγωγῆς χρῄζουσαν, εἰσαγωγίμων 
9.22	σιτίων, ἐπεισάκτων τροφῶν· ἣν ἡ θάλαττα μᾶλλον τῆς γῆς τρέφει, 
9.22	ἣν ἔμποροι μᾶλλον τῶν γεωργῶν τρέφουσιν. ὁμοίως δὲ καὶ τὴν πεδιάδα
9.22	ψέγων εἴποις ἂν κοίλην, ὑπτίαν, ἑλώδη, εὐέφοδον, εὐάλωτον, ἣν 
9.22	ἐξ ἐπιδρομῆς ἄν τις ἕλοι· τὴν δ' ὄρειον ψέγων δύσμικτος ἐρεῖς, δύσοδος,
9.22	ἀτριβής, ἀπρόσμικτος ἀπροσπέλαστος, δύσξενος, δύσβατος 
9.23	δύσπορος, ἀνάντης, ἄγροικος, χαράδρα, φάραγξ, θηρίων μᾶλλον 
9.23	ἢ ἀνθρώπων πόλις, αἰγίβοτος μᾶλλον ἢ ἀστική, δυσχείμερος δύσθερος, 
9.23	δυσχερὴς χειμῶνος ὑπὸ τῶν νιφετῶν, θέρους ἄσκιος. καὶ ἄλλως 
9.23	δ' ἐπαινῶν ἐρεῖς εὐανδρουμένην, ἀκμάζουσαν, εὐθηνοῦσαν· κἂν ψέγῃς, 
9.23	φλεγμαίνουσαν, ὀχληράν ὀχλώδη, θλιβομένην, ἀχλυώδη, βαρεῖαν, πολυπράγμονα,
9.23	φορτικὴν διὰ πλήθους, θορύβου πλέα, ὠθισμοῦ, στενοχωρίας,
9.23	ταραχώδης. ἐν ᾗ δὲ ὀλίγον τὸ πλῆθος, ὀλιγάνθρωπος, ἐν 
9.24	εὐρυχωρίᾳ, ἐν σχολῇ, ἐν ἡσυχίᾳ, ἀπράγμων, ἄλυπος· εἰ δὲ σκώπτοις, 
9.24	ἔρημον, φορτικήν, ὀλιγάνθρωπον, ἔρημον οἰκητόρων, ἀπάνθρωπον, 
9.24	ἐξηρημωμένην, ἀοίκητον, κενήν. ὁμοίως δὲ μικρὰν ἐπαινῶν ἐρεῖς ἀρκοῦσαν,
9.24	ἀποχρῶσαν, σύμμετρον, οὐχ ὑπέρογκον συμμετρικήν συμμεμετρημένην,
9.24	μετρίαν μεμετρημένην, οἰκήσιμον, εὐδίαιτον· ψέγων 
9.24	δὲ ἐρεῖς στενήν, βραχεῖαν, ἀθλίαν, ταλαίπωρον πόλισμα πολισμάτιον,
9.25	πολίχνη πολίχνιον, κώμη. καὶ πολλὰ ἄλλα ἂν εὕροις ἐκ 
9.25	τῶν ἐν τοῖς πρὸ τούτου βιβλίοις προειρημένων ἐπαινῶν μὲν τὴν 
9.25	φιλάνθρωπον καὶ εὔξενον πόλιν, πάλιν δὲ ψέγων τὴν ἀπάνθρωπόν 
9.25	τε καὶ ἄξενον· εἰ γὰρ καὶ μὴ ἐπὶ πόλεών ἐστιν ἀλλ' ἐπὶ ἀνδρῶν 
9.25	εἰρημένα, τὴν γοῦν χρῆσιν ἔστιν ἄγειν ἐπὶ τὰς πόλεις, ὥσπερ αὖ 
9.25	καὶ ὅσα ἐπὶ χωρίων ἐστὶν ὑγιεινῶν τε καὶ νοσερῶν, καὶ πάνθ' ὅσα 
9.25	τοιαῦτα, προσακτέον δὲ καὶ ταῦτα ταῖς πόλεσιν. 
9.25	  ἀλλ' ὁ μὲν μεγάλης πόλεως πολίτης μεγαλοπολίτης ἂν λέγοιτο, 
9.25	ὁ δὲ μικρᾶς μικροπολίτης, ὅθεν καὶ ἀριστοφάνει εἴρηται 
9.26	τὸ μικροπολιτικόν, ὁ δὲ νέας νεαπολίτης κατὰ πλάτωνα, 
9.26	καὶ κατ' ἐπίχαρμον λέγοντα ἐν ἁρπαγαῖς νέοικος, καὶ 
9.26	κατ' εὔπολιν λέγοντα ἐν χρυσῷ γένει νεοκάτοικος.
9.26	
9.26	  τὰ δ' ἀπὸ πόλεως ὀνόματα πολίτης, πολιτεία, πολιτευόμενοι 
9.26	πολιτεύεσθαι, πολιτεύειν πολιτοκοπεῖν καὶ πολιτοκοπία ὡς 
9.26	σαννυρίων γέλωτι, πολιτικὴ σοφία καὶ πολιτικὸς 
9.26	ἀνήρ καὶ λόγος πολιτικός, καὶ πολιεῖς θεοὶ καὶ πολιοῦχοι, καὶ 
9.26	φιλόπολις τὸ ἦθος παρὰ θουκυδίδῃ, καὶ πολιτοκοπεῖν 
9.27	παρ' ἀντιφῶντι, καὶ πολλὰ τοιαῦτα. τὸν δὲ ἀστὸν 
9.27	εὔπολις ἐν τῇ διάδι ἔμπολιν εἴρηκεν, οἷον 
9.27	ἐγχώριον· εἴποι δ' ἄν τις, οἶμαι, καὶ τὸν ἐντόπιον, πλάτωνος 
9.27	εἰπόντος ἐντοπίους θεούς. ἡ δ' ἰσθμῷ ἢ πορθμῷ 
9.27	προσοικοῦσα πόλις ἀμφίπολις, καὶ ἡ πολλὰς ἔχουσα πόλεις χώρα πολύπολις·
9.27	πέρα γὰρ τοῦ δέοντος φιλότιμον τὸ τὴν οἰκουμένην εἰπεῖν 
9.27	εὔπολιν. καὶ αἱ μὲν πολλαὶ πόλεις εἰς ἓν συντελοῦσαι ἔθνος, αἱ 
9.27	δὲ πολλαὶ κῶμαι εἰς ἓν ὄνομα συμφέρουσαι πόλις· τοῖς γὰρ ποιηταῖς
9.27	καὶ τὰς κώμας λέγουσι πόλεις οὐ προσεκτέον, ὡς παρ' εὐριπίδῃ
9.27	ἐν ἰξίωνι 
9.27	    εὔβοι' ἀθήναις ἔστι τις γείτων πόλις,  
9.27	καὶ πάλιν ἐν τημενίδαις 
9.27	          ἅπασα πελοπόννησος εὐτυχεῖ πόλις. 
9.27	τρία δὲ πόλεων ἐν οἰκήσει σχήματα, ἤπειρος νῆσος χερρόνησος. 
9.28	    μέρη δὲ πόλεως τὰ μὲν ἐκ θαλάττης αἰγιαλός, ἀκτή, ᾐών, 
9.28	λιμὴν καὶ λιμένος στόμα καὶ βάθος καὶ μυχός, καὶ ὅρμος δὲ καὶ κρηπίς,
9.28	νεώρια, νεώσοικοι καὶ ὡς ἀριστοφάνης ἐν βαβυλωνίοις 
9.28	ναυλόχιον. καὶ δὴ καὶ τελώνια· εἴρηται δὲ τὸ τελώνιον ἐν 
9.28	ποσειδίππου κώδωνι· 
9.28	      τὸν παῖδ' ἄνω σπεύδοντα πρὸς τὸ τελώνιον 
9.28	δεκατηλόγια, δεκατευτήρια, πεντηκοστολόγια, φυλακτήρια. ἀλλὰ καὶ 
9.29	δεκατώνια· κέχρηται δὲ τῷ ὀνόματι ἀντιφάνης ἐν ἁλιευομένῃ· 
9.29	καὶ οἱ τούτοις ἐφεστηκότες τελῶναι, ἐκλογεῖς, ἐλλιμενισταί,
9.29	δεκατηλόγοι ὡς δημοσθένης, ὡς δὲ ἀναξίλας 
9.29	ἐν γλαύκῳ δεκατῶναι, εἰκοστολόγοι, πεντηκοστολόγοι·
9.29	καὶ πεντηκοστολογεῖν ἐν φιλωνίδου κοθόρνοις ἔστιν εἰρημένον.
9.29	
9.29	  παναγεῖς γενεάν, πορνοτελῶναι, μεγαρεῖς δεινοί, πατραλοῖαι. 
9.30	τὸ δὲ τέλος ἐλλιμένιον, ὡς εὔπολις αὐτολύκῳ 
9.30	        ἐλλιμένιον ὁδοῦναι πρὶν εἰσβῆναί σε δεῖ, 
9.30	καὶ δεκάτη καὶ εἰκοστὴ καὶ πεντηκοστή, καὶ κατὰ τὸ μέρος τῆς ἑκασταχοῦ
9.30	εἰσπράξεως τὸ ὄνομα. ἦ που δὲ καὶ παραγώγιον τέλους 
9.30	ὄνομα, εἰ δεῖ πρὸς ἀπολογίαν τῆς κοινῆς χρήσεως παρέχεσθαι τὸ 
9.30	ἐν τῇ φιλιππίδου συνεκπλεούσῃ εἰρημένον ‘ὅταν 
9.31	ἑξῆς παραγώγιον ἂν ἐκφέρῃς, εἰσπράξομαι.’ τὸ δὲ πρᾶγμα τελωνία,
9.31	καὶ τελωνεῖν τὸ ῥῆμα, καὶ εἰσπράττειν τέλη, πράττειν, ἀπαιτεῖν,
9.31	ἐκλέγειν. καὶ τὸ τελούμενον παρ' αὐτῶν τελῶν ἀπογραφή, τὸ 
9.31	δὲ μὴ ἀπογραφὲν ἀναπόγραφον. καὶ ὡς ἀριστοφάνης ἐν πολυείδῳ
9.31	
9.31	            ἐλλιμενίζεις ἢ δεκατεύεις; 
9.31	καταβολὴ τέλους, τέλος καταβαλεῖν, καταθεῖναι, διαλῦσαι, ἀποδοῦναι,  
9.31	ἀπαριθμῆσαι, ἀποτῖσαι, εἰσενεγκεῖν. καὶ τὸ ὑπεύθυνον τέλει ὑποτελές, 
9.31	καὶ φιλοτιμούμενος τάχα καὶ ἐντελὲς καὶ ἐπιτελὲς ἐρεῖς. τὸ δ' 
9.32	ἀνυπεύθυνον ἀτελές καὶ τὸ πρᾶγμα ἀτέλεια, καὶ οὐ μόνον ἄνθρωπος 
9.32	ἀτελὴς ἀλλὰ καὶ λιμήν, ὅπου μηδὲν εἰσπράττεται. καὶ κακίζων μὲν 
9.32	τελώνην εἴποις ἂν βαρύς, φορτικός, ἄγχων, λῃστεύων ληιζόμενος, 
9.32	παρεκλέγων, θαλάττης ἀγριώτερος, χειμῶνος βιαιότερος, καταδύων 
9.32	τοὺς καταχθέντας, ἀπάνθρωπος, ἐπαχθής, ἄπληστος, ἄμετρος, αἰσχροκερδής,
9.32	βίαιος, ἀποπνίγων, πιέζων, λωποδυτῶν, ἀποδύων, ἁρπάζων,
9.32	ἀφαιρούμενος, παρεισπράττων, ἰταμός, ἀναίσχυντος, ἀπηρυθριακώς,
9.32	δυσχερής, ἀνήμερος, ἄγριος, ἄξενος, θηριώδης, ἕρμα, πρόβολος
9.32	πέτρα, ναυάγιον, θηρίον ἄμικτον, καὶ ὅσα ἐν ταῖς ἤθους 
9.33	λοιδορίαις ἔχεις· φιλοτιμουμένῳ δὲ ἔξεστιν εἰπεῖν σαλμυδησσός, 
9.33	καφηρεύς, καὶ ὅσα ἐν θαλάττῃ δύσμικτα καὶ ἄξενα χωρία. εἰ δ' 
9.33	ἐπαινεῖς τελώνην, εἴποις ἂν ἔννομος, εὔξενος, δίκαιος, ἐνδοτέρω 
9.33	τοῦ νόμου, πραότερος τοῦ λίαν ἀκριβοῦς, κρείττων τοῦ βίου, εἰδὼς 
9.33	αἰδεῖσθαι, παραμυθούμενος τὴν τοῦ πλοῦ δυσχέρειαν, εἰς ὃν ἄν τις 
9.33	ἀναπαύσαιτο, ᾧ τις ἂν ἡδέως προσορμίσαιτο. τὸ μέντοι τὰ τέλη 
9.34	παραλαβεῖν εἴποις ἂν πρίασθαι καὶ μισθώσασθαι, καὶ τοὺς ἄρχοντας 
9.34	ἐκδιδόναι τὰ τέλη, πιπράσκειν, κηρύττειν, ἀπομισθοῦν. 
9.34	  τὰ δὲ περὶ τοὺς λιμένας μέρη δεῖγμα, χῶμα, ἐμπόριον, καὶ 
9.34	ὡς ὑπερείδης φησίν, ἐξαίρεσις, ὅπου τὰ φορτία ἐξαιρεῖται,
9.34	ὥσπερ καὶ τὸ δεῖγμα τοὔνομα ἀπὸ τοῦ δείγματα τῶν 
9.34	ἀγωγίμων τοῖς ὠνητιῶσι δίδοσθαι, παρ' ὑπερείδῃ ἐν τοῖς ὑπὲρ 
9.34	τοῦ ταρίχους. τοῦ δ' ἐμπορίου μέρη καπηλεῖα καὶ 
9.34	πορνεῖα, ἃ καὶ οἰκήματα ἄν τις εἴποι· καὶ τὸ πλῆθος οὐ ναυτικὸν 
9.34	μόνον, ὅσον ἐν τοῖς περὶ νεῶν ἐστὶν εἰρημένον, ἀλλ' ἔμποροι καὶ 
9.34	κάπηλοι, καὶ ὅσα ἔχεις ἐν τοῖς περὶ τὰς τέχνας. 
9.35	  τὰ δὲ τῆς πόλεως μέρη τεῖχος καὶ τὰ τείχους μέρη, ἃ τοῖς 
9.35	στρατιωτικοῖς ἐνέγραψα, καί που πύλαι καὶ πυλίδες καὶ οἱ ἐφεστηκότες
9.35	τούτοις πυλωροί, ὡς οἱ ἐν τοῖς τείχεσι τειχοφύλακες· 
9.35	καὶ τὰ μέρη τῶν πυλῶν ἃ καὶ τῶν θυρῶν, σανίδες πτύχες θαιροὶ 
9.35	στροφεῖς, καὶ ὅσα εὑρήσεις ἐν τοῖς περὶ οἰκιῶν. εἴσω δὲ παρελθόντων
9.35	τὸ μὲν σύμπαν ὁ ἐντείχιος τόπος, εἴσω τείχους, ἐντὸς τειχῶν·
9.35	τὰ δ' ἔνδον ἀγυιαὶ μὲν κατὰ ξενοφῶντα 
9.35	καὶ καθ' ὅμηρον, ἀφ' ὧν ἡ εὐρυάγυια ὁμήρῳ 
9.36	πεποίηται, καὶ ἀπόλλων ἀγυιεύς. ταῦτα δὲ καὶ ἄμφοδα ἔστιν 
9.36	εὑρεῖν κεκλημένα οὐ παρ' ἀριστοφάνει μόνον, εἰπόντι ἐν θεσμοφοριαζούσαις
9.36	
9.36	    ἄμφοδον ἐχρῆν αὐτῷ τεθεῖσθαι τοὔνομα, 
9.36	ἀλλὰ καὶ παρ' ὑπερείδῃ ἐν τῷ περὶ ἀντιδόσεως πρὸς πασικλέα ·
9.36	‘τὴν οἰκίαν τὴν μεγάλην τὴν χαβρίου καλουμένην καὶ 
9.36	τὸ ἄμφοδον’. καλοῖτο δ' ἂν καὶ κῶμαι ταῦτα, ὅθεν καὶ κωμήτας
9.36	τοὺς γείτονας καὶ κωμήτιδας ὠνόμαζον· ἀριστοφάνης γοῦν ἐν 
9.36	μὲν δράμασιν ἢ κενταύρῳ ἔφη ‘ἐν κωμήτισι καπηλοῖς ἐπίχαρτον,’
9.36	ἐν δὲ λυσιστράτῃ 
9.36	      πλὴν ἥ γ' ἐμὴ κωμῆτις· 
9.37	ἴων δὲ ἐν φοίνικι σαφέστερον 
9.37	    ἀλλ' ὦ θυρέτρων τῶνδε κωμῆται θεοί. 
9.37	δοκεῖ δέ μοι καὶ ὁ κῶμος ἀπὸ ταύτης ὠνομάσθαι τῆς κώμης, καὶ τὸ 
9.37	ἐγκώμιον ἐπὶ ταῖς νίκαις ἐπᾳδόμενον. τοὺς μὲν δὴ γείτονας καὶ προσοίκους
9.37	καὶ συνοίκους καὶ παροικοῦντας καὶ προσοικοῦντας, τάχα 
9.37	δὲ καὶ παροίκους καὶ ἀγχιθύρους ἐρεῖς, εὔπολις δὲ ἐν κόλαξι 
9.37	καὶ συμπαροίκους εἴρηκεν. ἐπὶ δὲ τούτοις τὰς 
9.37	μὲν εὐρυτέρας ὁδοὺς λεωφόρους ἂν καὶ ἁμαξιτοὺς καλοίης καὶ ἁμαξηλάτους
9.38	καὶ ἱππηλάτους, τὰς δὲ στενὰς στενωποὺς καὶ λαύρας, ὁμήρου 
9.38	εἰπόντος 
9.38	        ἔκτοσθεν δ' ἐυσταθέος μεγάροιο 
9.38	    ἦν ὁδὸς ἐς λαύρην. 
9.38	τάχα δ' ἂν εὕροις καὶ ῥύμην εἰρημένην καὶ πλατεῖαν, ὡς οἱ νῦν λέγουσι,
9.38	φιλήμονος μὲν ἐν πανηγύρει εἰπόντος 
9.38	          τὴν πλατεῖάν σοι μόνον 
9.38	    ταύτην πεποίηκεν ὁ βασιλεύς, 
9.38	φιλιππίδης δὲ ἐν φιλευριπίδῃ 
9.38	  πόστην ὑφ' ὁδοῦ ὡς εἶναι παιδάριον ῥύμην; τρίτην 
9.38	  ὁ γὰρ στενωπὸς οὗτος ἐν ἀθήναις ἦν·  
9.38	καὶ λακιάδαις 
9.38	      ὀρθῶς γε τὴν ῥύμην ὁδοιπορήκαμεν. 
9.39	καὶ τὸ μὲν πλῆθος τῶν οἰκοδομημάτων οἰκίαι καὶ συνοικίαι, καὶ οἰκίας
9.39	περίδρομος, ὡς ἐν τῷ γήραι ἀριστοφάνους 
9.39	    ἐπὶ τοῦ περιδρόμου στᾶσα τῆς συνοικίας. 
9.39	καὶ περιοίκιον δέ τι μικρὸν καὶ οἰκίδιον, καὶ οἰκίσκην δημοσθένης 
9.39	ἐν τῷ κατὰ ὀλυμπιοδώρου λέγει ‘καὶ εἵλετο τοὺς 
9.39	φαρμακοτρίβας καὶ τὴν οἰκίσκην, ἐγὼ δ' ἔλαβον τοὺς σακχυφάντας 
9.39	καὶ τὴν οἰκίαν,’ ὡς εἶναι τὴν οἰκίσκην μικρὸν οἰκίδιον. ἐν δὲ 
9.39	τῷ λυσίου πρὸς φίλωνα ὑπὲρ θεοκλείδου φόνου 
9.39	ἔστιν εὑρεῖν οἰκάριον· ‘ἀλλ' εἰς τὸ οἰκάριον τὸ ὄπισθε τῆς 
9.40	γυναικωνίτιδος’. καί που καὶ ἐργαστήριον καὶ καταγωγαί. τὰ δὲ 
9.40	δημόσια ἀκρόπολις, ἣν καὶ ἄκραν ἂν εἴποις καὶ πόλιν, καὶ τοὺς ἐν 
9.40	αὐτῇ θεοὺς ἀκραίους καὶ πολιεῖς, καὶ τὸ κατόπιν τῆς ἀκροπόλεως ὀπισθόδομον.
9.40	τάχα δὲ τὴν ἀκρόπολιν καὶ βασίλειον ἄν τις εἴποι καὶ τυραννεῖον.
9.40	εἰσὶ δ' ἐν αὐτῇ πρυτανεῖον καὶ ἑστία τῆς πόλεως, παρ' ᾗ 
9.40	ἐσιτοῦντο οἵ τε κατὰ δημοσίαν πρεσβείαν ἥκοντες καὶ οἱ διὰ πρᾶξίν 
9.40	τινα σιτήσεως ἀξιωθέντες, καὶ εἴ τις ἐκ τιμῆς ἀείσιτος ἦν. ἱερὰ δὲ 
9.40	καὶ νεῲ καὶ ἄλση καὶ τεμένη καὶ ἕρκη ἐν τοῖς ἱεροῖς προείρηται. 
9.41	τὰ μέντοι ἐνηλύσια, οὕτως ὠνομάζετο εἰς ἃ κατασκήψειε βέλος ἐξ 
9.41	οὐρανοῦ· ὃ καὶ ἐνσκῆψαι καὶ ἐγκατασκῆψαι καὶ κατελθεῖν 
9.41	ἔλεγον, καὶ τὸν δία τὸν ἐπ' αὐτῷ καταιβάτην. περιειρχθέντα δὲ τὰ 
9.41	ἐνηλύσια ἄψαυστα ἀνεῖτο. 
9.41	  πόλεως δ' αὖ μέρη καὶ στοαὶ καὶ δρόμοι καὶ στρατήγια καὶ ἀρχεῖα 
9.41	καὶ γραμματεῖα καὶ διδασκαλεῖα, ἃ καὶ παιδαγώγια καὶ φωλεοὺς 
9.41	ὠνόμαζον. ἐκάλουν δὲ τὸ διδασκαλεῖον καὶ χορόν, ὁπότε καὶ τὸν διδάσκαλον
9.41	χορηγὸν καὶ τὸ διδάσκειν χορηγεῖν, καὶ μάλιστα οἱ δωριεῖς, 
9.42	ὡς ἐπίχαρμος ἐν ὀδυσσεῖ αὐτομόλῳ, ἐν δ' ἁρπαγαῖς 
9.42	χορηγεῖον τὸ διδασκαλεῖον ὠνόμασεν. εἰ μέντοι τὸ διδασκαλεῖον 
9.42	καὶ διατριβὴν κατὰ τὴν τῶν πολλῶν χρῆσιν ἐθέλεις καλεῖν,  
9.42	ὅρα μή σε βιάζηται καὶ τὸ παρ' αἰσχίνῃ ‘καὶ σεμνυνόμενον 
9.42	ἐν τῇ τῶν μειρακίων διατριβῇ.’ ἔστι δὲ καὶ νόμος ἀττικὸς κατὰ 
9.42	τῶν φιλοσοφούντων γραφείς, ὃν σοφοκλῆς ἀμφικλείδου σουνιεὺς 
9.42	εἶπεν, ἐν ᾧ τινὰ κατὰ αὐτῶν προειπὼν ἐπήγαγε μὴ ἐξεῖναι μηδενὶ 
9.42	τῶν σοφιστῶν διατριβὴν κατασκευάσασθαι. 
9.43	  καὶ μὴν οὐκ ἄδοξα πόλεως μέρη γυμνάσια καὶ βαλανεῖα ἴσως 
9.43	δὲ καὶ πυριατήρια, εὐπόλιδος εἰπόντος ἐν δήμοις 
9.43	‘ὅ τι; τὸ πυριατήριον.’ καὶ δὴ καὶ τὸ παρὰ πλάτωνι
9.43	ἀποδυτήριον καὶ οἱ παρὰ ξενοφῶντι ἐν ἀθηναίων 
9.43	πολιτείᾳ λουτρῶνες, ἐφ' οἷς καὶ παλαῖστραι καὶ δρόμοι 
9.43	ξυστοί. ξενοφῶν δὲ καὶ χωρὶς τοῦ δρόμου τῷ ξυστῷ κεχρῆσθαι δοκεῖ 
9.43	ἐν τῷ οἰκονομικῷ εἰπὼν ‘ἢ εἰ ἐν τῷ ξυστῷ περιπατοίην.’
9.43	εἴρηται δὲ καὶ ἐν τῷ ἀριστίου ὀρφεῖ 
9.43	    ἦν μοι παλαίστρα καὶ δρόμος ξυστὸς πέλας. 
9.44	  προσαριθμητέον δὲ τοῖς δημοσίοις θέατρον, καὶ θεάτρου 
9.44	μέρος πρὸς τοῖς προειρημένοις κερκίδα, ὡς ἔστιν εὑρεῖν ἐν 
9.44	ἀλέξιδος γυναικοκρατίᾳ 
9.44	    ἐνταῦθα περὶ τὴν ἐσχάτην δεῖ κερκίδα 
9.44	    ὑμᾶς καθιζούσας θεωρεῖν ὡς ξένας. 
9.44	ἐπὶ θεάτρῳ δὲ καὶ στάδιον, ἱππόδρομον, ᾠδεῖον, βουλευτήριον, ἀγοράν· 
9.44	δικαστήρια βασίλειον αὐλήν, βασίλειον στοάν, βασίλειον δικαστήριον· 
9.44	λογιστήριον, ἵνα οἱ λογισταὶ συνεκάθιζον, κληρωτήριον, ἵνα οἱ κληρωταί.
9.44	ἀλλὰ μὴν καὶ ὁπλοθῆκαι ἦσαν, ἵνα τὰ ὅπλα ἀπέκειτο, καὶ 
9.45	δὴ καὶ θησαυροὶ καὶ ταμιεῖα, ἵνα τὰ χρήματα καὶ οἱ πυροί. ἐν δὲ 
9.45	μενάνδρου εὐνούχῳ καὶ σιτοβόλια· ταῦτα δὲ ῥογοὺς σικελιῶται
9.45	ὠνόμαζον, καὶ ἔστι τοὔνομα ἐν ἐπιχάρμου βουσίριδι .
9.45	ἦ που δὲ καὶ πομπεῖον εἴη ἂν οἴκημα κοινόν, δημοσθένους
9.45	εἰπόντος ἐν τῷ πρὸς φορμίωνα περὶ δανείου ‘καὶ 
9.45	ταῦτα δὲ ἐν τῷ πομπείῳ διαμετρούμενα.’ 
9.45	  ἦν δὲ τῶν δημοσίων οἰκοδομημάτων καὶ εἱρκτή, ὃ καὶ δεσμωτήριον
9.45	καὶ οἴκημα καὶ γοργύρα, ὡς οἱ ἴωνες ἔλεγον. οὐ μόνον δὲ τὸ  
9.45	δεσμωτήριον οἴκημα παρὰ τοῖς ἀττικοῖς ἔστιν εἰρημένον, ἀλλὰ 
9.46	καὶ τὸ πορνεῖον, καὶ δὴ καὶ ἁπλῶς τὸ οἰκήσιμον· ὅ τε γὰρ πλάτων 
9.46	ἐν τῷ πρωταγόρᾳ ἔφη ‘ἦσαν δ' ἐν οἰκήματί τινι, ᾧ πρὸ τοῦ 
9.46	μὲν ὡς ταμιείῳ ἐχρῆτο,’ καὶ πάλιν ἐν τοῖς νόμοις δημοσίοις 
9.46	οἰκήμασιν ὑποδέχεσθαι ἔφη, καὶ θουκυδίδης ἐν τῷ τρίτῳ 
9.46	βιβλίῳ ‘εἰς οἴκημα ὃ ἦν τοῦ τείχους.’ 
9.46	  τῶν δὲ πόλεως μερῶν καὶ ἀνδρῶνες παστάδες, συσσίτια, συμπόσια,
9.46	ὑδρεῖα, ὑδρορρόαι, λίβηθρα, κρῆναι, προεξέδραι θρόνοι θῶκοι
9.46	καὶ ὡς σώφρων φησὶ σύνθωκοι. τὸ δὲ καλούμενον
9.46	ὡρολόγιον ἦ που πόλον ἄν τις εἴποι, φήσαντος ἀριστοφάνους 
9.46	ἐν γηρυτάδῃ 
9.46	    πόλος τοῦτ' ἐστίν; ἕκαστα πόστην ἥλιος τέτραπται; 
9.47	  ἓν δὲ τῶν κοινῶν καὶ βιβλιοθῆκαι, ἢ ὡς εὔπολίς
9.47	φησιν ‘οὗ τὰ βιβλί' ὤνια.’ καὶ αὐτὸ ἐφ' αὑτοῦ· οὕτω γὰρ 
9.47	τὸν τόπον ‘τὰ βιβλία’ οἱ ἀττικοὶ ὠνόμαζον, ὥσπερ καὶ τοὺς ἄλλους 
9.47	τόπους ἀπὸ τῶν ἐν αὐτοῖς πιπρασκομένων, ὡς εἰ φαῖεν ‘ἀπῆλθον 
9.47	ἐς τοὖψον καὶ ἐς τὸν οἶνον καὶ ἐς τοὔλαιον καὶ ἐς τὰς χύτρας,’ καὶ 
9.47	κατὰ τὸν εὔπολιν 
9.47	      περιῆλθον εἰς τὰ σκόροδα καὶ τὰ κρόμμυα 
9.47	      καὶ τὸν λιβανωτόν, κεὐθὺ τῶν ἀρωμάτων, 
9.47	      καὶ περὶ τὰ γέλγη. 
9.48	  εἴη δ' ἂν καὶ μαγειρεῖα τῶν πόλεως μερῶν, οὐχ ᾗπερ τὰ λοιπὰ 
9.48	τῶν ὑπὸ ταῖς τέχναις ἐργαστηρίων, ἀλλ' ὁ τόπος ὅθεν μισθοῦνται 
9.48	τοὺς μαγείρους, ὡς ἀντιφάνης ἐν στρατιώτῃ ὑποδηλοῦν
9.48	ἔοικεν· 
9.48	      ἐκ τῶν μαγειρείων βαδίζων, ἐμβαλών 
9.48	      εἰς τοὖψον. 
9.48	μεμνόνεια δὲ ἐκάλουν οὗ τὰ τῶν ὄνων κρέα ἐπιπράσκετο, ἴσως τῶν 
9.48	ὀνείων ἐνόντων τῷ ὀνόματι. 
9.48	  καὶ ταῦτα δέ, εἰ καὶ αἰσχίω, ἀλλὰ μέρη πόλεως, ἀσωτεῖα, πεττεῖα,
9.48	κυβεῖα κυβευτήρια, σκιραφεῖα, ματρυλεῖα.  
9.49	  μέρη δὲ πόλεων καὶ κατάγειοι οἰκήσεις καὶ σειροὶ καὶ φρέατα καὶ 
9.49	λάκκοι, τάχα δὲ καὶ λίμναι καὶ προλιμνάδες καὶ ποταμοὶ καὶ ἄνδηρα 
9.49	ποταμῶν καὶ ὄχθαι καὶ γέφυραι καὶ πυλίδες καὶ ψαλίδες. ἔστι δὲ ἡ 
9.49	ψαλὶς εἶδος οἰκοδομήματος· ἦ που καὶ σοφοκλῆς ἐν λακαίναις 
9.49	λέγει 
9.49	    στενὴν δ' ἔδυμεν ψαλίδα κοὐκ ἀβάρβαρον. 
9.49	ἀλλὰ μὴν καὶ πλάτων ἐν τοῖς νόμοις· ‘θήκην δ' ὑπὸ γῆς 
9.49	αὐτοῖς εἰργασμένην εἶναι ψαλίδα προμήκη λίθον.’ 
9.49	  ἐκ δὲ τῶν τῆς πόλεως μερῶν καὶ λέσχαι καὶ πιθῶνες, ὡς 
9.49	εὔπολις ὠνόμαζε, καὶ οἰνῶνες, ὡς ξενοφῶν .
9.49	
9.50	  τὰ μὲν οὖν πολλὰ ἐργαστηρίων, οἷς ἀπὸ τέχνης ἑκάστης πρόσκειται
9.50	τοὔνομα, ἐν τοῖς περὶ τεχνῶν ἔστι προειρημένα· 
9.50	μέρη δὲ πόλεως καὶ πανδοκεῖον καὶ ξενὼν καὶ ὡς ἐν ἰνάχῳ 
9.50	σοφοκλῆς ‘πανδόκος ξενόστασις’ καὶ στάσις ἵππων, ὡς εὐριπίδης 
9.50	ἐν ἱππολύτῳ καλυπτομένῳ 
9.50	      πρὸς ἵππων εὐθὺς ὁρμήσας στάσιν. 
9.50	λυσίας δὲ ἐν τῷ ὑπὲρ ἀχιλλείδου φόνου εἴρηκεν 
9.50	ἱπποστάσιον. καὶ σταθμὸς δ' ἂν καλοῖτο ἡ τῶν ὑποζυγίων στάσις, 
9.50	καὶ κλείσιον παρὰ τὸ κεκλεῖσθαι· ἀφ' οὗ καὶ αἱ θύραι κλεισιάδες. 
9.51	  οὐ φαῦλον δ' ἂν εἴη βραχέα καὶ περὶ νομισμάτων εἰπεῖν· 
9.51	τὰ μὲν γὰρ περὶ τραπεζίτας κίβδηλόν τε καὶ ἐπίσημον νόμισμα 
9.51	ἔχεις προειρημένα, κωλύοι δ' ἂν οὐδὲν εἴδη τε καὶ μέρη 
9.51	νομισμάτων ὁρίσασθαι. πλάτωνι μὲν γὰρ καὶ τέχνη 
9.52	τις ἔστι νομισματοπωλική, καὶ νομισματοπωλικὸν πρᾶγμα· εἰ δὲ τὸ 
9.52	τάλαντον μέγιστόν ἐστι χρυσίου καὶ ἀργυρίου μέρος, ἐναρμόσαι ἂν 
9.52	ἴσως εἰς τοῦτο καὶ ἡ δημοσθένους πεντηκονταταλαντία. ῥᾴδιον
9.52	δὲ αὐτὴν κατὰ τὸ προκείμενον σχῆμα αὔξειν τε καὶ ἐλαττοῦν·  
9.52	καὶ γὰρ ἑκατονταλαντίαν ἔστιν εἰπεῖν κατὰ ὑφήγησιν τοῦ προειρημένου
9.52	καὶ δεκαταλαντίαν καὶ ἀπὸ παντὸς ἀριθμοῦ πλείονός τε 
9.52	καὶ ἐλάττονος, ὅπου μὴ τὸ δύσφθεγκτον καὶ τὸ τραχὺ πρὸς τὴν 
9.52	ἀκοὴν ἐμποδίζοι. τὸ δὲ τάλαντον ἦν μὲν καὶ σταθμοῦ τι ὄνομα, ὅθεν 
9.52	καὶ παρὰ ἀριστοφάνει ἔστιν εἰρημένον 
9.52	    ἀλλ' ἦ ταλάντῳ μουσικὴ κριθήσεται, 
9.52	καὶ τὸ ὁμηρικὸν 
9.52	  καὶ τότε δὴ χρύσεια πατὴρ ἐτίταινε τάλαντα. 
9.53	τοῦτο μὲν αὐτῶν τῶν σταθμῶν τοὔνομα· τὸ δὲ ἐν ταῖς κράτητος 
9.53	τόλμαις 
9.53	  πρῶτα μὲν ταλαντιαῖος ὅστις ἔστ' αὐτῶν λέγε 
9.53	ἄδηλον εἴτε τιμὴν εἴτε ῥοπὴν λέγει, ὥσπερ ὅταν ἀλκαῖος ὁ κωμικὸς
9.53	ἐν ἐνδυμίωνι εἴπῃ νοσημάτων ταλαντιαίων. 
9.53	ἡ μὲν γὰρ ἀντιφῶντος ταλάντωσις τὸ βάρος δηλοῖ, 
9.53	καὶ ὁ ἀριστοφάνους ἐν δράμασιν ἢ κενταύρῳ λίθος δεκατάλαντος.
9.53	ἠδύνατο δὲ τὸ τοῦ χρυσίου τάλαντον τρεῖς χρυσοῦς
9.54	ἀττικούς, τὸ δὲ τοῦ ἀργυρίου ἑξήκοντα μνᾶς ἀττικάς. ἦν δὲ 
9.54	καὶ ἀριθμοῦ τοὔνομα, ὅπου καὶ πολυτάλαντος ὁ πλούσιος καὶ πολυτάλαντον
9.54	πρᾶγμα τὸ πολλοῦ ὤνιον· καὶ παρ' ὁμήρῳ 
9.54	  κεῖτο δ' ἄρ' ἐν μέσσοισι δύο χρυσοῖο τάλαντα. 
9.54	διτάλαντον δ' ἂν εἴποις κατὰ δημοσθένην καὶ τριτάλαντον
9.54	καὶ δεκατάλαντον, καὶ ἡμιτάλαντον, ὡς ὅμηρος 
9.54	  ἀλλά τοι ἡμιτάλαντον ἐγὼ χρυσοῦ ἐπιθήσω. 
9.54	ἀρχαία δ' ἡ χρῆσις καὶ ἡ τοῦ ‘πέμπτον ἡμιτάλαντον καὶ τρίτον ἡμιτάλαντον
9.54	καὶ ἕβδομον ἡμιτάλαντον·’ τὸ δ' ἦν τέτταρα ἥμισυ τάλαντα
9.54	ἢ δύο ἥμισυ ἢ ἓξ ἥμισυ· καὶ ὅλως ὁπόστον φήσει τις εἶναι 
9.55	τὸ ἡμιτάλαντον, τὸν πρὸ αὐτοῦ ἀριθμὸν ὁλόκληρον εἶναι δεῖ, ἐὰν 
9.55	μὲν ἕβδομον, τὸν ἕξ, ἂν δὲ τρίτον, τὸν δύο, σὺν δὲ τούτῳ τὸ ἥμισυ  
9.55	πάντως ἐπαριθμεῖν. φίλον δὲ τοῖς ἀρχαίοις καὶ τὸ ἓν ἥμισυ τάλαντον
9.55	τρία ἡμιτάλαντα λέγειν, ὡς καὶ τρία ἡμίμναια τὴν μίαν ἡμίσειαν 
9.55	μνᾶν. ὅτι δὲ παρὰ τοῖς ἐφ' ὁμήρου ὀλίγον τὸ τάλαντον ἠδύνατο, 
9.55	μάθοις ἂν ἐκ τῆς ἱπποδρομίας, ἐν ᾗ τῷ μὲν τρίτῳ τὸ ἆθλόν ἐστι 
9.55	λέβης, τῷ δὲ τετάρτῳ δύο χρυσοῖο τάλαντα. 
9.56	  ἡ μνᾶ δ' ἐστὶ τὸ μέγιστον τῶν τοῦ ταλάντου μερῶν, ὡς εἰς 
9.56	ὄνομα κατακερματίσαι λύσαντα τὸ τάλαντον, ἐπεὶ καὶ τρίτον ἂν εἴποις 
9.56	ταλάντου καὶ τέταρτον, καὶ τριτημόριον ταλάντου καὶ τεταρτημόριον·
9.56	τὰ δὲ τοιαῦτα μέρη ἐστὶν ἐξ ἀριθμοῦ δηλούμενα, ἀλλ' οὐκ 
9.56	ἐξ ὀνόματος. ἦν δὲ καὶ ἡ μνᾶ σταθμοῦ τε ὁμοῦ καὶ νομίσματος 
9.56	ὄνομα· οὗ τὸ ἥμισυ ἡμίμναιον· κἂν τρίτον ἡμίμναιον εἴπῃς, δύο καὶ 
9.56	ἡμίσειαν μνᾶν ἐρεῖς· καὶ συντιθέντες δὲ τὴν μνᾶν ἔλεγον, ὥσπερ 
9.57	ἡρόδοτος μὲν ἐν τῷ πέμπτῳ βιβλίῳ δίμνως εἴρηκεν, ὁ δὲ λυσίας
9.57	ἐν τῷ κατὰ αὐτοκράτους ‘τετύχηκε δέ μοι καὶ 
9.57	εἰκοσίμνως ἔρανος.’ 
9.57	  ὁ δὲ χρυσοῦς στατὴρ μνᾶν ἠδύνατο· καὶ γὰρ ἐν τοῖς ἱσταμένοις 
9.57	τὴν μνᾶν τῆς ῥοπῆς στατῆρα ὀνομάζουσιν, καὶ ὅταν εἴπωσι πενταστάτηρον,
9.57	πεντάμνουν δοκοῦσι λέγειν, ὡς ἐν τῇ σωσικράτους παρακαταθήκῃ·
9.57	
9.57	    ὅταν γάρ, οἶμαι, λευκὸς ἄνθρωπος παχύς 
9.57	    ἀργὸς λάβῃ δίκελλαν, εἰδὼς τρυφᾶν, 
9.57	    πενταστάτηρον, γίγνεται τὸ πνεῦμ' ἄνω. 
9.58	ἔστι μέντοι καὶ νόμισμα στατήρ, ὡς ὅταν εἴπῃ ἀριστοφάνης 
9.58	
9.58	    στατῆρσι δ' οἱ θεράποντες ἠρτιάζομεν· 
9.58	τὸ γὰρ ἐν τοῖς βατράχοις ἀριστοφάνους ἀμφίβολον,
9.58	‘σωτηρίας τετραστατήρου,’ εἴτε ῥοπὴν εἴτε ἀριθμὸν λέγει. 
9.58	εὔπολις δ' ἐν μὲν δήμοις τὸ νόμισμα δηλοῖ λέγων 
9.58	    ἔχων στατῆρας χρυσίου τρισχιλίους, 
9.58	ἐν δὲ ταξιάρχοις τὴν ῥοπὴν λέγει· 
9.58	      ὅτ' ἦν μέντοι νεώτερος, κρόκης 
9.58	    πέντε στατῆρας εἶχε, ναὶ μὰ τὸν δία, 
9.58	    νῦν δὲ ῥύπου γε δύο τάλαντα ῥᾳδίως.  
9.59	καὶ οἱ μὲν δαρεικοὶ ἐκαλοῦντο στατῆρες, οἱ δὲ φιλίππειοι, οἱ δ' ἀλεξάνδρειοι,
9.59	χρυσοῖ πάντες ὄντες. καὶ εἰ μὲν χρυσοῦς εἴποις, προσυπακούεται
9.59	ὁ στατήρ, εἰ δὲ στατήρ, οὐ πάντως ὁ χρυσοῦς. ἀναξανδρίδης
9.59	δ' ἐν ἀγχίσῃ καὶ ἡμιχρύσους λέγει. τὰ 
9.59	δὲ στατῆρος ἄξια στατηριαῖα φαίης ἄν, ὡς θεόπομπος ἐν καλλαίσχρῳ
9.59	
9.59	    οὔ φησιν εἷναι τῶν ἑτέρων τὰς μέσας 
9.59	    στατηριαίας. 
9.59	  ἡ μνᾶ δ' εἶχεν ἡ ἀττικὴ δραχμὰς ἑκατόν, ὡς ἀκριβέστατα 
9.59	ἔστιν ἐν τοῖς εὐπόλιδος κόλαξιν 
9.59	    δεῖπνον θὲς ἑκατὸν δραχμάς. ἰδού· 
9.59	εἶτα ἐπιφέρει 
9.59	    κόλαξιν οἶνον θὲς ἑτέραν μνᾶν· 
9.60	δῆλον ὅτι μνᾶν εἴρηκεν καὶ τὰς ἑτέρας ἑκατὸν δραχμάς. ἡ μέντοι
9.60	δραχμὴ εἶχεν ὀβολοὺς ἕξ· ὅθεν καὶ ἐπωβελία τὸ ἕκτον τοῦ τιμήματος.
9.60	καὶ τὸ δραχμῆς ἄξιον δραχμιαῖον, ὡς ἐν ἀριστοφάνους 
9.60	ὁλκάσιν. ἦν δὲ οὐ δραχμὴ νόμισμα μόνον, ἀλλὰ καὶ πεντηκοντάδραχμον
9.60	καὶ πεντάδραχμον παρὰ κυρηναίοις καὶ τετράδραχμον 
9.60	ἐκαλεῖτο καὶ τρίδραχμον καὶ δίδραχμον. τὸ παλαιὸν δὲ τοῦτ' ἦν 
9.60	ἀθηναίοις νόμισμα, καὶ ἐκαλεῖτο βοῦς, ὅτι βοῦν εἶχεν ἐντετυπωμένον. 
9.60	εἰδέναι δ' αὐτὸ καὶ ὅμηρον νομίζουσιν εἰπόντα ‘ἑκατόμβοι’ 
9.61	ἐννεαβοίων.‘ καὶ μὴν κἀν τοῖς δράκοντος νόμοις ἔστιν ἀποτίνειν 
9.61	εἰκοσάβοιον· καὶ ἐν τῇ παρὰ δηλίοις θεωρίᾳ τὸν κήρυκα κηρύττειν 
9.61	φασίν, ὁπότε δωρεά τινι δίδοται, ὅτι βόες τοσοῦτοι δοθήσονται αὐτῷ, 
9.61	καὶ δίδοσθαι καθ' ἕκαστον βοῦν δύο δραχμὰς ἀττικάς· ὅθεν ἔνιοι δηλίων
9.61	ἀλλ' οὐκ ἀθηναίων ἴδιον εἶναι νόμισμα τὸν βοῦν νομίζουσιν. 
9.61	ἐντεῦθεν δὲ καὶ τὴν παροιμίαν εἰρῆσθαι τὴν ’βοῦς ἐπὶ γλώσσῃ βέβηκεν,‘
9.62	εἴ τις ἐπ' ἀργυρίῳ σιωπήσειεν. ἦν μέντοι, ὡς ἀριστοτέλης 
9.62	φησίν, ἐν κυρήνῃ καὶ τετραστάτηρον καὶ ἡμιστάτηρον χρυσᾶ  
9.62	νομίσματα. τῆς δὲ δραχμῆς τὸ ἥμισυ ἡμίδραχμον καλεῖται, καὶ τρίτον 
9.62	ἡμίδραχμον αἱ δύο ἥμισυ δραχμαί. 
9.62	  τὸ δ' ἡμίδραχμον, καὶ τριώβολον ἂν καλοῖς. οἱ μέντοι ὀκτὼ 
9.62	ὀβολοὶ ἡμίεκτον ἂν ὀνομάζοιντο, ὡς φησὶν ἐν λαμίᾳ κράτης 
9.62	
9.62	    ἡμίεκτόν ἐστι χρυσοῦ, μανθάνεις, ὀκτὼ ὀβολοί, 
9.63	ἦν δὲ καὶ τριώβολον καὶ διώβολον εἴδη νομισμάτων ἀττικῶν, τὸ 
9.63	μὲν διώβολον ἔχον ἐντετυπωμένην γλαῦκα καὶ ἐκ θατέρου πρόσωπον
9.63	διός, τὸ δὲ τετρώβολον τὸ μὲν πρόσωπον ὁμοίως, δύο δὲ τὰς 
9.63	γλαῦκας. ἀλλὰ τὸ μὲν τετρώβολον καὶ τριώβολον ἐν τῇ χρήσει τέτριπται·
9.63	τὸ δὲ διώβολον ὡς ἐπὶ πολὺ λύοντες ἔλεγον, ὡς δημοσθένης
9.63	’ἀλλ' ἐν τοῖν δυοῖν ὀβολοῖν ἐθεώρουν ἄν, εἰ μὴ 
9.63	τοῦτ' ἐγράφη.‘ ἔστι δὲ καὶ τὸ διώβολον ἐν αἰολοσίκωνι ἀριστοφάνους
9.63	
9.63	      ὅπερ λοιπὸν μόνον ἦν ἐν τῇ γνάθῳ 
9.63	      διώβολον, γένοιταί μοι δικόλλοικον. 
9.64	παρὰ μέντοι θεοπόμπῳ ἐν στρατιώτισι καὶ τὸ τετρώβολον
9.64	λαμβάνειν τετρωβολίζειν ὠνόμασται. 
9.64	  καίτοι τίς οὐκ ἂν εἰκὸς εὖ πράττει τετρωβολίζων, 
9.64	  εἰ νῦν γε διώβολον φέρειν ἀνὴρ τρέφειν γυναῖκα; 
9.64	τὸ δὲ τοῦ ὀβολοῦ ἥμισυ ἡμιωβόλιον, καὶ ἡμιωβολιαῖον τὸ τοσούτου 
9.64	ὤνιον, ὡς ἐν τοῖς βατράχοις ἀριστοφάνης 
9.64	      καὶ κρέα γε πρὸς τούτοισιν ἀνάβραστ' εἴκοσιν 
9.64	      ἀν' ἡμιωβολιαῖα. 
9.64	ἐν δὲ τῷ ἀναγύρῳ τὰ τρία ἡμιωβόλια τριημιωβόλιον εἴρηκεν·
9.64	
9.64	      ἐν τῷ στόματι τριημιωβόλιον ἔχων. 
9.65	  ὁ μέντοι ὀβολὸς ὀκτὼ χαλκοῦς εἶχεν, καὶ οἱ μὲν δύο χαλκοῖ 
9.65	τεταρτημόριον καὶ κατὰ ἀποκοπὴν ταρτημόριον ὠνομάζετο, οὗτοι  
9.65	δ' ἂν εἶεν καὶ δίχαλκον ὅτι ἦν τοῦ ὀβολοῦ τέταρτον, οἱ δὲ τέτταρες
9.65	χαλκοῖ ἡμιωβόλιον, οἱ δ' ἓξ χαλκοὶ τριτημόριον, ὅτι τὰ τρία 
9.65	μέρη ἐστὶ τοῦ ὀβολοῦ· οἱ δὲ καὶ τριταρτημόριον αὐτοὺς ὠνόμαζον ὡς 
9.65	τρία τεταρτημόρια ἔχοντας. ὅτι δὲ τοὺς ἓξ χαλκοῦς τριτημόριον 
9.65	ὠνόμαζον, ἔστιν εὑρεῖν ἐν τῷ φιλήμονος σαρδίῳ· 
9.65	    χαλκοῦς ὀφείλεις πέντε μοι· μέμνησο; ἐγώ 
9.65	    σοὶ πέντε χαλκοῦς, σὺ δέ μοι τριτημόριον. 
9.65	    τοὺς ἓξ ἀποδοὺς τοὺς πενταχάλκους ἀπόλαβε. 
9.66	καὶ ἔτι σαφῶς ἐν τῷ πιττοκοπουμένῳ 
9.66	    ἰδοὺ πάρεστιν, ὡς ὁρᾷς. τριτημόρου 
9.66	    ἕκαστος ὑμῶν ἦλθεν· εἰς τέτταρες 
9.66	    εἴληφεν ἡμῖν οὑτωσὶ τριώβολον. 
9.66	τεττάρων γὰρ καὶ εἴκοσι χαλκῶν ὄντων ἐν τῷ τριωβόλῳ, ἓξ ἑκάστῳ 
9.66	γίνονται χαλκοῖ τέτταρσιν οὖσιν, οὓς εἴρηκεν τριτημόριον. ὅταν 
9.66	μέντοι θουκυδίδης εἴπῃ ’τριτημόριον δὲ μάλιστα ἱππικόν,‘ 
9.66	τὴν τρίτην μοῖραν εἴρηκεν. ὁ δὲ ἡρόδοτος τριτημορίδα. τὸ 
9.66	δὲ παρὰ φιλήμονι τριτήμορον τεταρτημόριον καλεῖ 
9.67	ἐνίοτε πλάτων. ὅτι δὲ οἱ τέτταρες χαλκοῖ ἡμιωβόλιον
9.67	εἰσίν, ἐν τῷ αὐτῷ δράματι φιλήμονος ἔστιν· 
9.67	        ὀβολοῦ τὸ πρῶτον ἡμῖν ἐνεχθὲν 
9.67	      καὶ τεττάρων χαλκῶν μετὰ ταῦτα. καὶ μάλα 
9.67	      τρί' ἡμιωβόλι' ἐστί· χαλκοῦ θερμὸν ἦν. 
9.67	  ἐν τούτῳ καὶ πολλὴν ἀπορίαν τις ἂν ἐπιλύσαιτο, ὑπὲρ ἧς οἶδα 
9.67	πολλάκις ἀμφισβητήσας, εἰ παρά τινι τῶν ἀρχαίων θερμῷ χρωμένους 
9.67	ἐπὶ τῷ πιεῖν ἔστιν εὑρεῖν καὶ τὰ μὲν παρ' ὁμήρῳ πολλὴν εἶχε τὴν 
9.68	ἀσάφειαν. καὶ γὰρ εἴ τις τοὺς αἴθωνας λέβητας παρὰ τοὺς 
9.68	ἀπύρους λέβητας ἀντιτιθεὶς οἴοιτο τούτους ἐπὶ θερμοῦ ὕδατος παρασκευῇ
9.68	εὐτρεπίζεσθαι, ταὐτὸν ἂν εἶεν οὗτοι τῷ ἐμπυριβήτῃ τρίποδι ,
9.68	ὃς ἐπὶ λουτροῖς ἐθερμαίνετο, ὧν ἡ χρῆσις ἦν οὐκ ὀλίγη· 
9.68	παρ' ὁμήρῳ μὲν γὰρ οὐδὲ κρέα ἑφθὰ τῶν ἡρώων τινὲς ἤσθιον, 
9.68	καίτοι αὐτοῦ γε τὴν τοιαύτην ὀψοποιίαν εἰδότος, ὅταν φῇ  
9.68	    ὡς δὲ λέβης ζεῖ ἔνδον ἐπειγόμενος πυρὶ πολλῷ, 
9.68	    κνίσῃ μελδόμενος ἁπαλοτρεφέος σιάλοιο. 
9.69	περὶ μέντοι τοῦ πότου, παρ' ὁμήρῳ μὲν οὐχ οἷόν τ' ἦν ἀνευρεῖν 
9.69	θερμὸν ὕδωρ ἐπὶ πότῳ, παρὰ δὲ τοῖς ἀρχαίοις ἰατροῖς· καὶ γὰρ ὅταν 
9.69	ἱπποκράτης εἴπῃ ’τὸ ψυχρὸν πολέμιον νεύροισιν
9.69	ὀστέοισιν ὀδοῦσιν ἐγκεφάλῳ,‘ δῆλον ὡς οἶδε τὴν τοῦ θερμοῦ 
9.69	προσφορὰν τοῖς ὀδοῦσιν. ἐγὼ δὲ τὸ ἐν ταῖς θεσμοφοριαζούσαις 
9.69	ἀριστοφάνους εἰρημένον ’τὸ χαλκίον θερμαίνεται‘ οὕτω 
9.69	πως ἤκουον ὡς εἰς πότον εὐτρεπιζομένων τῶν γυναικῶν. ταὐτὸν 
9.69	δὲ τοῦτο καὶ ἐν τοῖς εὐπόλιδος δήμοις ἔστιν 
9.69	εἰρημένον. ἀλλ' ὅτι οὐδὲ τοῦτο ἀποχρῶν ἐστὶν εἰς πίστιν τῆς 
9.69	τοῦ θερμοῦ πόσεως, ὑπηναντιοῦτό μοι τὸ ἐν τοῖς ἀριστοφάνους 
9.69	γεωργοῖς σαφῶς ἐπὶ λουτροῦ εἰρημένον, 
9.69	    ἐξ ἄστεως νῦν εἰς ἀγρὸν χωρῶμεν, ὡς πάλαι δι' 
9.69	    ἡμᾶς ἐκεῖ τῷ χαλκῷ ἐν λουσαμένῳ κολάζειν. 
9.70	τουτὶ μέντοι τὸ παρὰ τῷ φιλήμονι ’χαλκοῦ 
9.70	θερμὸν ἦν‘ συνταττόμενον τῷ πιεῖν ἄντικρυς δηλοῖ τὴν τοῦ θερμοῦ
9.70	πόσιν· καὶ γὰρ τὸ λεπτὸν τοῦ νομίσματος οὐ λουτροῦ ἐστὶν 
9.70	ἀλλὰ πότου μέτρον. 
9.70	  καὶ πεντέχαλκον δὲ τοὺς πέντε χαλκοῦς ὠνομασμένους εὕρομεν
9.70	ἐν ταῖς ἀριστοφῶντος διδύμαις ἢ πυραύνῳ 
9.70	        ἔπειθ' ἡπάτια καὶ νῆστίν τινα 
9.70	      προσέθηκεν, οἶμαι, πεντέχαλκον προσλαβών. 
9.70	  εἴη δ' ἂν καὶ σύμβολον βραχὺ νόμισμά τι ἢ ἡμίτομον νομίσματος.
9.71	ὁ γοῦν ἕρμιππος ἐν μὲν φορμοφόροις λέγει 
9.71	      παρὰ τῶν καπήλων λήψομαι τὸ σύμβολον, 
9.71	ἐν δὲ τοῖς δημόταις 
9.71	      οἴ μοι, τί δράσω σύμβολον κεκαρμένος; 
9.71	κεκάρθαι ἔοικε τὸ ἥμισυ, ὥστε ἢ ἐκ θατέρου μόνου τετυπῶσθαι 
9.71	τοῦτο δεῖ τὸ νομισμάτιον νοεῖσθαι, ἢ διαιρεῖσθαι ὡς ἔχειν τὸ μέρος  
9.71	ἑκάτερον, τόν τε πιπράσκοντα καὶ τὸν ὠνούμενον, ἐπὶ συμβόλῳ τοῦ 
9.71	τὸν μέν τι προειληφέναι, τῷ δὲ ἐνοφείλεσθαι. διελέγχουσι δ' αὐτὸ 
9.72	σμικρόν τι δύνασθαι ἀριστοφάνης μὲν ἐν ἀναγύρῳ λέγων 
9.72	    τοῦτ' αὐτὸ πράττω, δύ' ὀβολὼ καὶ σύμβολον 
9.72	    ὑπὸ τῷ πικλίντρῳ. μῶν τις αὔτ' ἀνείλετο; 
9.72	ἄρχιππος δ' εἰπὼν ἐν ἡρακλεῖ γαμοῦντι 
9.72	    ἀνδρῶν ἄριστος καὶ μάλιστ' ἐμοὶ ξένος, 
9.72	    ἀτὰρ παρ' ἐμοί γ' ὢν εἶχεν οὐδὲ σύμβολον. 
9.72	  εἴη δ' ἂν καὶ κόλλυβον λεπτόν τι νομισμάτιον· καλλίμαχος 
9.72	γοῦν ἔφη, περὶ τῶν ἐν ᾅδου λέγων, 
9.72	    ἐκ τῶν ὅκου βοῦν κολλύβου πιπρήσκουσιν, 
9.72	ὡς ἂν εἴποι τις τοῦ προστυχόντος. ἔλεγον δέ τι καὶ τρικόλλυβον 
9.72	οἱ ποιηταὶ σμικρὸν νόμισμα. 
9.73	  οἱ μέντοι τὸν βοῦν, τὸ ἐκ τοῦ τυπώματος οὕτω κληθὲν νόμισμα
9.73	καὶ ὅμηρον εἰδέναι νομίζοντες ἐν τῷ ’ἑκατόμβοι' ἐννεαβοίων‘ ,
9.73	ὡς πρὸς ἀριθμὸν δραχμῶν τὴν ἀξίαν τῶν ὅπλων ἀντιτιμώμενον,
9.73	ὑπό τι εὔηθες τοῦτο ὑπολαμβάνουσιν ὁμήρῳ μάρτυρι, τὴν 
9.73	ἀλλαγὴν οὐ νομίσματι γίνεσθαι τὸ παλαιὸν ἡγουμένῳ ἀλλ' ἀντιδόσει 
9.73	τινῶν, ὡς ὅταν φῇ 
9.73	    ἔνθεν ἄρ' οἰνίζοντο καρηκομόωντες ἀχαιοί 
9.73	    ἄλλοι μὲν χαλκῷ, ἄλλοι δ' αἴθωνι σιδήρῳ, 
9.73	    ἄλλοι δὲ ῥινοῖς, ἄλλοι δ' αὐτῇσι βόεσσιν· 
9.74	τὰς γὰρ βοῦς πρὸς τὰς ῥινοὺς ἀντιτιθείς, φανερός ἐστι τὸ ζῷον 
9.74	ἀλλ' οὐ τὸ νόμισμα δηλῶν. 
9.74	  καὶ μὴν τὸ πελοποννησίων νόμισμα χελώνην τινὲς ἠξίουν 
9.74	καλεῖν ἀπὸ τοῦ τυπώματος· ὅθεν ἡ μὲν παροιμία 
9.74	    τὰν ἀρετὰν καὶ τὰν σοφίαν νικᾶντι χελῶναι, 
9.74	ἐν δὲ τοῖς εὐπόλιδος εἵλωσιν εἴρηται ’ὀβολὸν τὸν 
9.74	καλλιχέλωνον.‘  
9.74	  ἀλλὰ μέντοι καὶ κόρη νόμισμα παρ' ἀθηναίοις ἦν, ὡς ὑπερείδης
9.74	φησίν, τῷ παιδίῳ τῆς ἐν βραυρῶνι ἱερείας τῶν 
9.74	ἀναθημάτων τι λαβόντι παραβληθῆναι λέγων ἐπὶ πείρᾳ συνέσεως 
9.75	κόρην καὶ τετράδραχμον, κἀπειδὴ τὸ τετράδραχμον εἵλετο, δόξαι 
9.75	διακρίνειν ἤδη τὸ κέρδος δύνασθαι. τάχα δ' ἂν εἴη κόρη, ὡς 
9.75	εὐριπίδης ὠνόμασε παρθένον ἐν σκίρωνι, λέγων περὶ τῶν 
9.75	ἑταιρουσῶν ἐν κορίνθῳ 
9.75	    καὶ τὰς μὲν ἄξῃ, πῶλον ἂν διδῷς ἕνα, 
9.75	    τὰς δὲ ξυνωρίδ'· αἱ δὲ κἀπὶ τεττάρων 
9.75	    φοιτῶσιν ἵππων ἀργυρῶν. φιλοῦσι δέ 
9.75	    τὰς ἐξ ἀθηνῶν παρθένους, ὅταν φέρῃ 
9.75	    πολλάς. 
9.75	τὰς μὲν οὖν παρθένους λέγοι ἂν τὰς κόρας, αἷς ἐνεκεχάρακτο ἀθηνᾶς
9.76	πρόσωπον, ὅθεν τὸ νόμισμα τοῦτ' εὔβουλος ἐν ἀγχίσῃ
9.76	καλεῖ παλλάδας, πῶλον δὲ τὸ νόμισμα τὸ κορίνθιον, ὅτι 
9.76	πήγασον εἶχεν ἐντετυπωμένον. 
9.76	  ἀλλὰ μὴν τὴν μὲν αἰγιναίαν δραχμὴν μείζω τῆς ἀττικῆς οὖσαν  
9.76	δέκα γὰρ ὀβολοὺς ἀττικοὺς ἴσχυεν ἀθηναῖοι παχεῖαν δραχμὴν 
9.76	ἐκάλουν, μίσει τῶν αἰγινητῶν αἰγιναίαν καλεῖν μὴ θέλοντες· τὸ δὲ 
9.76	χρυσίον, ὅτι τοῦ ἀργυρίου δεκαπλάσιον ἦν, σαφῶς ἄν τις ἐκ τῆς 
9.76	μενάνδρου παρακαταθήκης μάθοι· προειπὼν γὰρ 
9.76	    ὁλκὴν ταλάντου χρυσίου σοι, παιδίον, 
9.76	    ἕστηκα τηρῶν, 
9.77	ἐπάγει μετὰ ταῦτα περὶ ταὐτοῦ λέγων 
9.77	    μακάριος ἐκεῖνος δέκα τάλαντα καταφαγών. 
9.77	  τὸ μέντοι τῶν ὀβολῶν ὄνομα οἱ μὲν ὅτι πάλαι βουπόροις 
9.77	ὀβελοῖς ἐχρῶντο πρὸς τὰς ἀμοιβάς, ὧν τὸ ὑπὸ τῇ δρακὶ πλῆθος 
9.77	ἐδόκει καλεῖσθαι δραχμή, τὰ δ' ὀνόματα καὶ τοῦ νομίσματος μεταπεσόντος
9.77	εἰς τὴν νῦν χρείαν ἐνέμεινεν ἐκ τῆς μνήμης τῆς παλαιᾶς· 
9.77	ἀριστοτέλης δὲ ταὐτὸν λέγων ἐν σικυωνίων πολιτείᾳ σμικρόν
9.77	τι καινοτομεῖ, ὀφελοὺς αὐτοὺς τέως ὠνομάσθαι λέγων, τοῦ  
9.77	μὲν ὀφέλλειν δηλοῦντος τὸ αὔξειν, αὐτῶν δὲ διὰ τὸ εἰς μῆκος ηὐξῆσθαι
9.78	ὧδε κληθέντων. ὅθεν καὶ τὸ ὀφείλειν ὠνομάσθαι φησὶν οὐκ 
9.78	οἶδ' ὅπως· ἐπὶ μέντοι τῶν ὀβελῶν ὑπηλλάχθαι τὸ φ εἰς τὸ β κατὰ 
9.78	συγγένειαν. 
9.78	  βυζαντίων γε μὴν σιδήρῳ νομιζόντων ἦν οὕτω καλούμενος 
9.78	σιδάρεος νόμισμά τι λεπτόν, ὥστε ἀντὶ τοῦ ’πρίω μοι τριῶν χαλκῶν‘ 
9.78	λέγειν ’πρίω μοι τριῶν σιδαρέων·‘ ὅθεν καὶ ἐν τοῖς στράττιδος μυρμιδόσιν
9.78	εἴρηται 
9.78	      ἐν τοῖς βαλανείοις προκέλευθος ἡμέρα, 
9.78	      ἁπαξάπασα γῆ στρατιαὶ σιδαρέων. 
9.79	σιδηρῷ δὲ νομίσματι καὶ λακεδαιμόνιοι χρῶνται, ἐκ πολλοῦ ὄγκου 
9.79	ὀλίγον δυναμένῳ· ὄξει δ' αὐτοῦ τὴν ἀκμὴν εἰς τὸ ἄτομον κατασβεννύουσιν.
9.79	τοὺς μέντοι συρακουσίους καττιτέρῳ ποτὲ ἀντ' ἀργυρίου 
9.79	νομίσαι διονύσιος κατηνάγκασεν· καὶ τὸ νομισμάτιον τέτταρας δραχμὰς 
9.79	ἀττικὰς ἴσχυεν ἀντὶ μιᾶς. 
9.79	  ὁ δὲ νοῦμμος, δοκεῖ μὲν εἶναι ῥωμαίων τοὔνομα τοῦ νομίσματος,
9.79	ἔστι δὲ καὶ ἑλληνικὸν τῶν ἐν ἰταλίᾳ καὶ σικελίᾳ δωριέων· 
9.79	ἐπίχαρμός τε γὰρ ἐν ταῖς χύτραις φησὶν 
9.79	    ἀλλ' ὅμως ὁκαιαι καὶ ποιάρνες, εὑρήσουσι δέ μοι 
9.79	    καὶ νούμμους· παλατιᾶς γὰρ ἐνῆ τᾶς ματρός· 
9.80	καὶ πάλιν 
9.80	      κῆρυξ ἰών 
9.80	    εὐθὺς πρίω μοι δέκα νούμμων μόσχον καλήν· 
9.80	καὶ ἀριστοτέλης ἐν τῇ ταραντίνων πολιτείᾳ φησὶ καλεῖσθαι 
9.80	νόμισμα παρ' αὐτοῖς νοῦμμον, ἐφ' οὗ ἐντετυπῶσθαι τάραντα τὸν 
9.80	ποσειδῶνος δελφῖνι ἐποχούμενον. καὶ μὴν ἐν ἀκραγαντίνων πολιτείᾳ
9.80	φησὶν ἀριστοτέλης ζημιοῦσθαί τινας τριάκοντα λίτρας, 
9.80	δύνασθαι δὲ τὴν λίτραν ὀβολὸν αἰγιναῖον. ἀλλὰ μέντοι παρ' αὐτῷ 
9.80	τις ἂν ἐν τῇ ἱμεραίων πολιτείᾳ καὶ ἄλλα εὕροι σικελικῶν 
9.81	νομισμάτων ὀνόματα, οἷον οὐγκίαν, ὅπερ δύναται χαλκοῦν ἕνα, καὶ  
9.81	διζᾶντα, ὅπερ ἐστὶ δύο χαλκοῖ, καὶ τριᾶντα, ὅπερ τρεῖς, καὶ ἡμίλιτρον,
9.81	ὅπερ ἕξ, καὶ λίτραν, ἣν εἶναι ὀβολόν· τὸ μέντοι δεκάλιτρον 
9.81	δύνασθαι μὲν δέκα ὀβολούς, εἶναι δὲ στατῆρα κορίνθιον. ὅτι δὲ καὶ 
9.81	τῶν κωμῳδῶν τινὲς τῆς λίτρας μνημονεύουσιν, ἐν τοῖς περὶ στατικῆς
9.81	προείρηται· οὐ γὰρ οἱ δωριεῖς μόνον ἀλλὰ καὶ 
9.81	ἀττικῶν τινές, ὡς δίφιλος ἐν σικελικῷ 
9.81	      οἷον ἀγοράζειν πάντα, μηδὲ ἓν δ' ἔχειν 
9.81	      εἰ μὴ κικίννους ἀξίους λίτραιν δυοῖν. 
9.81	σὺν δὲ τῇ λίτρᾳ καὶ ἄλλα ὠνόμασε νομισμάτων ὀνόματα ἐπίχαρμος 
9.81	ἐν ἁρπαγαῖς 
9.82	          ὥσπερ αἱ πονηραὶ μάντιες, 
9.82	    αἵθ' ὑπονέμονται γυναῖκας μωρὰς ἂμ πεντόγκιον 
9.82	    ἀργύριον, ἄλλαι δὲ λίτραν, αἱ δ' ἀν' ἡμιλίτριον 
9.82	    δεχόμεναι, καὶ πάντα γιγνώσκοντι τῷ λόγῳ 
9.82	καὶ πάλιν 
9.82	        ἐγὼ γὰρ τό γε βαλάντιον λίτρο 
9.82	  κεδεκάλιτρος στατήρ, ἑξάντιόν τε καὶ πεντόγκιον. 
9.82	  ἔχει μὲν δή τι καὶ φιλόκαλον ἡ τούτων γνῶσις· ἴσως δὲ οὐδὲ 
9.82	ἡ χρῆσις ἄτοπος, εἰ μηδὲ τοὺς σίγλους ὁ ξενοφῶν 
9.82	ὄνομα βαρβαρικοῦ νομίσματος εἰπεῖν ἐφυλάξατο. καὶ μὴν καὶ τὸν 
9.83	δανάκην εἶναί τινές φασι νόμισμά τι περσικόν. ὄνομα δὲ νομίσματος
9.83	καὶ κραπαταλοί, εἴτε παίζων εἴτε σπουδάζων φερεκράτης
9.83	ὠνόμασεν ἐν τῷ ὁμωνύμῳ δράματι· λέγει δὲ τὸν μὲν κραπαταλὸν
9.83	εἶναι ἐν ᾅδου δραχμήν, ἔχειν δ' αὐτὸν ὀκτὼ ψωθίας, τὴν δὲ 
9.83	ψωθίαν εἶναι τριώβολον καὶ δύνασθαι ὀκτὼ κικκάβους.  
9.83	  τάχα δ' ἄν τις φιλότιμον εἶναι νομίζοι καὶ τὸν ἐπὶ τῷ νομίσματι
9.83	λόγον ἐπιζητεῖν, εἴτε φείδων πρῶτος ὁ ἀργεῖος ἔκοψε νόμισμα,
9.83	εἴτε δημοδίκη ἡ κυμαία συνοικήσασα μίδᾳ τῷ φρυγί παῖς 
9.83	δ' ἦν ἀγαμέμνονος κυμαίων βασιλέως εἴτε ἀθηναίοις ἐριχθόνιος 
9.83	καὶ λύκος, εἴτε λυδοί, καθά φησι ξενοφάνης, εἴτε 
9.84	νάξιοι κατὰ τὴν ἀγλωσθένους δόξαν· οὐ γὰρ ἀξιώσει τις ἡμᾶς ἐν 
9.84	τῷ παρόντι πολυπραγμονεῖν, εἰ μιτυληναῖοι μὲν σαπφὼ τῷ νομίσματι
9.84	ἐνεχαράξαντο, χῖοι δὲ ὅμηρον, ἰασεῖς δὲ παῖδα δελφῖνι 
9.84	ἐποχούμενον, δαρδανεῖς δὲ ἀλεκτρυόνων μάχην, ἀσπένδιοι δὲ παλαιστάς,
9.84	καὶ ῥηγῖνοι μὲν λαγών, κεφαλλῆνες δὲ ἵππον, θάσιοι δὲ 
9.84	πέρσην, ἀργεῖοι δὲ μῦν· οὔτε γὰρ κατὰ τὴν ὑπόθεσιν τῶν βιβλίων 
9.84	ἡ πολυπραγμοσύνη, καὶ ἄλλοις ἤδη τὰ τοιαῦτα ἔστι συνειλεγμένα. 
9.84	ἴσως δὲ τῶν ὀνομάτων καταλόγῳ προσήκουσιν οἱ κροίσειοι στατῆρες 
9.85	καὶ φιλίππειοι καὶ δαρεικοί, καὶ τὸ βερενίκειον νόμισμα καὶ ἀλεξάνδρειον
9.85	καὶ πτολεμαϊκὸν καὶ δημαρέτειον, ὧν τοὺς ἐπωνύμους 
9.85	γνωριζόντων ἁπάντων, ἡ δημαρέτη γέλωνος οὖσα γυνή, κατὰ τὸν 
9.85	πρὸς τοὺς λίβυας πόλεμον ἀποροῦντος αὐτοῦ τὸν κόσμον αἰτησαμένη
9.85	παρὰ τῶν γυναικῶν, συγχωνεύσασα νόμισμα ἐκόψατο. 
9.85	  τοῦτό γε μὲν οὐκ ἄκαιρον, ὅτι τὸ μὲν ἀττικὸν τάλαντον ἑξακισχιλίας
9.86	ἐδύνατο δραχμὰς ἀττικάς, τὸ δὲ βαβυλώνιον ἑπτακισχιλίας,
9.86	τὸ δὲ αἰγιναῖον μυρίας, τὸ δὲ σύρων πεντακοσίας καὶ τετρακισχιλίας,
9.86	τὸ δὲ κιλίκων τρισχιλίας, τὸ δὲ αἰγυπτίων πεντακοσίας 
9.86	καὶ χιλίας, ὡς πρὸς τὸν τῆς ἀττικῆς δραχμῆς λογισμόν, ὥσπερ 
9.86	οὖν καὶ τὰς μνᾶς τὰς ἀττικάς· τὸ μὲν ἀττικὸν ἑξήκοντα μνᾶς εἶχε, 
9.86	τὸ δὲ βαβυλώνιον ἑβδομήκοντα, τὸ δὲ αἰγιναῖον ἑκατόν, καὶ τἆλλα 
9.86	ἀνάλογον. ἡ μνᾶ δὲ ὡς παρ' ἀθηναίοις ἑκατὸν εἶχε δραχμὰς 
9.86	ἀττικάς, οὕτω καὶ παρὰ τοῖς ἄλλοις τὰς ἐπιχωρίους, δυναμένας 
9.86	πρὸς λόγον τοῦ παρ' ἑκάστοις ταλάντου κατά τε προσθήκην καὶ ὑφαίρεσιν.
9.87	τὸ μέντοι σικελικὸν τάλαντον ἐλάχιστον ἴσχυεν, τὸ μὲν ἀρχαῖον,
9.87	ὡς ἀριστοτέλης λέγει, τέτταρας καὶ εἴκοσι τοὺς 
9.87	νούμμους, τὸ δὲ ὕστερον δυοκαίδεκα· δύνασθαι δὲ τὸν νοῦμμον τρία 
9.87	ἡμιωβόλια.  
9.87	  κωλύοι δ' ἂν οὐδὲν προσθεῖναι τῷ περὶ νομισμάτων λόγῳ καὶ 
9.87	διότι χρήματα μὲν εἴποιεν ἂν οἱ ἀττικοί, τὸ δὲ χρῆμα παρὰ μὲν 
9.87	αὐτοῖς ἐπὶ τοῦ πράγματος ἢ κτήματος, παρὰ δὲ τοῖς ἴωσι κἀπὶ 
9.88	τῶν χρημάτων. ὥσπερ καὶ κέρματα ἀλλ' οὐ κέρμα λέγειν ἀττικόν, 
9.88	παρὰ μέντοι τοῖς δωριεῦσι καὶ τὸ κέρμα ἔστιν εἰρημένον· εὕροι δ' 
9.88	ἄν τις αὐτὸ καὶ παρὰ τοῖς ἀττικοῖς, ὥσπερ ἐν τῷ ἄμφιδος ἀμπελουργῷ
9.88	’μικρόν τι κέρμα‘ καὶ παρ' ἀντιφάνει ἐν 
9.88	τῷ κύκλωπι ’κέρμα γάρ τι τυγχάνω.‘ ἐν μέντοι 
9.88	τῷ φιλιππίδου φιλευριπίδῃ 
9.88	        οὗτος οἴεται 
9.88	    περισπάσειν κερμάτιον αὐτοῦ. 
9.88	καὶ κατακεκερματίσθαι μὲν ἐπὶ λόγου πλάτων, ἐπὶ 
9.88	δὲ ἀργυρίου ἀριστοφάνης ἐν δαιταλεῦσιν 
9.88	    οὐδ' ἀργύριον ἔστιν κεκερματισμένον, 
9.89	καὶ ἐν τοῖς σφηξὶ 
9.89	      δραχμὴν μετ' ἐμοῦ πρώην λαβών, 
9.89	    ἐλθὼν διεκερματίζετ' ἐν τοῖς ἰχθύσιν. 
9.89	ἐν μέντοι τῷ αἰολοσίκωνι τὸ μὴ ἔχειν κέρματα ἀκερματίαν 
9.89	ὠνόμασεν. ὡς δ' ἐπὶ τῶν κερμάτων οἱ ἀρχαῖοι ἀττικοὶ ἥκιστα τῷ 
9.89	ἑνικῷ ἐχρῶντο, οὕτως ἐπὶ τῷ ἀργυρίῳ τῷ πληθυντικῷ· τἀργύρια 
9.89	γὰρ ἐπὶ τοῦ ἀργυρίου σπανίως ἄν τις εὕροι παρ' αὐτοῖς, ἐγὼ δ' 
9.89	εὗρον ἐν ταῖς νήσοις ἀριστοφάνους. εἰ δὲ ὑποπτεύεται τὸ 
9.90	δρᾶμα ὡς ἀριστοφάνους οὐ γνήσιον, ἀλλ' οὔτι γε καὶ οἱ κόλακες 
9.90	εὐπόλιδος, ἐν οἷς εἶπε 
9.90	    φοροῦσιν ἁρπάζουσιν ἐκ τῆς οἰκίας 
9.90	    τὸ χρυσίον, τἀργύρια πορθεῖται. 
9.90	ἐν δὲ τῷ τριφάλητι ἀριστοφάνης καὶ ἀργυρίδιον εἴρηκεν· 
9.90	    ᾔτουν τι τὰς γυναῖκας ἀργυρίδιον. 
9.90	τὸν δὲ νῦν χαλκὸν οἱ ἀττικοὶ χαλκίον εἰώθασι καλεῖν, ὡς ἀπὸ 
9.90	τοῦ ἀργύρου ἀργύριον καὶ ἀπὸ τοῦ χρυσοῦ χρυσίον· ὥσπερ ἀριστοφάνης
9.90	μὲν ἐν βατράχοις ἔφη  
9.90	  οὗτοι γὰρ τούτοισιν, οὖσιν οὐ κεκιβδηλευμένοις 
9.90	  ἀλλὰ καλλίστοις ἁπάντων, ὡς δοκεῖ, νομισμάτων 
9.91	  καὶ μόνοις ὀρθοσκοπεῖσι καὶ κεκωδωνισμένοις, 
9.91	  χρώμεθ' οὐδέν, ἀλλὰ τούτοις τοῖς πονηροῖς χαλκίοις, 
9.91	  χθές τε καὶ πρώην κοπεῖσι τῷ κακίστῳ κόμματι. 
9.91	σαφέστερον δ' εὔβουλος ἐν παμφίλῳ 
9.91	  πρῶτον μὲν αὐτοῦ παραλαβὼν τὼ χαλκίω 
9.91	  τὸν ἰὸν ἐκ τῆς χειρὸς ἐξεσπόγγισεν. 
9.91	οὕτω δ' ἂν καὶ ὁ κρατῖνος ἐν ταῖς θρᾴτταις εἰρηκὼς 
9.91	εἴη τὸν χρυσὸν χρυσία· 
9.91	  ὅτι τοὺς κόρακας τἀξ αἰγύπτου χρυσία κλέπτοντας ἔπαυσαν. 
9.92	οἱ μὲν οὖν χαλκοῖ νομισμάτιον ἦν λεπτόν, ὡς ὅταν εἴπῃ δημοσθένης 
9.92	’οὐδὲ χαλκοῦν οὐδέπω καὶ τήμερον οὐδένα·‘ ἡ δὲ τῶν πολλῶν 
9.92	καὶ ἰδιωτῶν χρῆσις τὸν χαλκὸν τὸ ἀργύριον λέγει, οἷον ’οὐκ ἔχω 
9.92	χαλκόν‘ καὶ ’ὀφείλω χαλκόν.‘ εἴρηται δὲ καὶ τοῦτο ἐν ἐπιχάρμου 
9.92	πέρσαις, 
9.92	      χρυσὸν καὶ χαλκὸν ὀφείλων· 
9.92	ἴσως δὲ καὶ παρὰ τοῖς ἀττικοῖς, ὅστις βιάζοιτο· καὶ γὰρ εἰ τὸ παρ' 
9.92	ἀριστοφάνει ἐν ταῖς ἐκκλησιαζούσαις τὸ νόμισμα δηλοῖ, ὅταν φῇ 
9.92	    μεστὴν ἀπῆρε τὴν γνάθον χαλκῶν ἔχων, 
9.93	ἀλλὰ τὸ μετὰ ταῦτά ἐστ' ἀμφίβολον, 
9.93	    ἀνέκραγ' ὁ κῆρυξ μὴ δέχεσθαι μηδένα 
9.93	    χαλκὸν τὸ λοιπόν· ἀργυρίῳ γὰρ χρώμεθα. 
9.93	  θουκυδίδης μὲν δὴ καὶ στατῆράς τινας φωκαΐτας 
9.93	κέκληκεν, ἦν δέ τι καὶ νομίσματος εἶδος οὕτως ὀνομαζόμενον· φησὶ 
9.93	γοῦν ἐν τοῖς ἀποφθέγμασιν ὁ καλλισθένης ὑπ' εὐβούλου τοῦ ἀταρνείτου
9.93	τὸν ποιητὴν περσῖνον ἀμελούμενον εἰς μιτυλήνην ἀπελθόντα 
9.93	θαυμάζοντι γράψαι διότι τὰς φωκαΐδας, ἃς ἔχων ἦλθεν, ἥδιον ἐν 
9.93	μιτυλήνῃ μᾶλλον ἢ ἐν ἀταρνεῖ καταλλάττει. 
9.94	  ἐπεὶ δὲ καὶ περὶ τῶν ἐν συμποσίοις παιδιῶν, οἷον κοττάβων 
9.94	καὶ γρίφων καί που καὶ περὶ κύβων προειρήκαμεν, οὐκ ἂν φαῦλον 
9.94	εἴη διὰ βραχέων ὀνόματα παιδιῶν ἐπιδραμεῖν, παρεξηγούμενον 
9.94	τὴν ἐν αὐτοῖς ἀσάφειαν. ἐν μέντοι γε τοῖς κύβοις, ὅπου τὸ  
9.94	δυσκυβεῖν τε καὶ εὐκυβεῖν ὀνομάζεται καί που καὶ τὸ δύσβολον 
9.95	καὶ εὔβολον εἶναι, ἰστέον ὅτι κύβος αὐτό τε τὸ βαλλόμενον καλεῖται
9.95	καὶ ἡ ἐν αὐτῷ κοιλότης, τὸ σημεῖον, ὁ τύπος, ἡ γραμμή, τὸ 
9.95	δηλοῦν τὸν ἀριθμὸν τῶν βληθέντων· καὶ μάλιστα ἥ γε μονὰς ἡ ἐν 
9.95	αὐτοῖς ὄνομα εἶχε κύβος καλεῖσθαι, καθάπερ καὶ ὁ παροιμιώδης λόγος 
9.95	μηνύειν ἔοικεν, ’ἢ τρὶς ἓξ ἢ τρεῖς κύβοι.‘ τῷ τρυπήματι δὲ τούτῳ, 
9.95	ὃν κύβον ἐπωνομάσθαι φαμέν, ἀργυρίου τινὰ ἀριθμὸν ἐπιφημίσαντες 
9.95	καθ' ἑκάστην μονάδα διῃρημένην, δραχμὴν ἢ στατῆρα ἢ μνᾶν ἢ 
9.96	ὁποσονοῦν, ἔπαιζον τὴν πλειστοβολίνδα καλουμένην παιδιάν· ὁ δ' 
9.96	ὑπερβαλλόμενος τῷ πλήθει τῶν μονάδων ἔμελλεν ἀναιρήσεσθαι τὸ 
9.96	ἐπιδιακείμενον ἀργύριον. ἐν δὲ τῇ ἀμειψίου σφενδόνῃ 
9.96	ὅ τε τρόπος δεδήλωται τῆς κυβείας καὶ προσείρηται ὅτι εἴη τὸ τρῆμα 
9.96	μνααῖον, ὡς μνᾶν αὐτῶν ἐπιδιατεθειμένων ἑκάστῳ κύβῳ. παρὰ δὲ 
9.96	τοῖς δωριεῦσιν οἱ ταύτῃ τῇ παιδιᾷ χρώμενοι τρηματίκται τὴν προσηγορίαν
9.96	εἶχον, καὶ τρηματίζειν τὸ πρᾶγμα. σκιραφεῖα δὲ τὰ κυβευτήρια
9.96	ὠνομάσθη, διότι μάλιστα ἀθήνησιν ἐκύβευον ἐπὶ σκίρῳ ἐν 
9.97	τῷ τῆς σκιράδος ἀθηνᾶς νεῷ. τὰ μὲν οὖν ἐργαλεῖα τὰ κυβευτικὰ ἐν 
9.97	τοῖς περὶ τεχνῶν ἔστι προειρημένα, τὸ δὲ πεττεύειν 
9.97	καὶ ἡ πεττεία καὶ τὸ πεσσονομεῖν καὶ ὁ πεττευτής, καὶ ταῦτα μὲν 
9.97	ἐπ' ἐκείνοις προείρηται· ἐπεὶ δὲ ψῆφοι μέν εἰσιν οἱ πεττοί, πέντε 
9.97	δ' ἑκάτερος τῶν παιζόντων εἶχεν ἐπὶ πέντε γραμμῶν, εἰκότως εἴρηται
9.97	σοφοκλεῖ 
9.97	  καὶ πεσσὰ πεντέγραμμα καὶ κύβων βολαί. 
9.98	τῶν δὲ πέντε τῶν ἑκατέρωθεν γραμμῶν μέση τις ἦν ἱερὰ καλουμένη
9.98	γραμμή· καὶ ὁ τὸν ἐκεῖθεν κινῶν πεττὸν παροιμίαν 
9.98	’κίνει τὸν ἀφ' ἱερᾶς.‘  
9.98	  ἡ δὲ διὰ πολλῶν ψήφων παιδιὰ πλινθίον ἐστί, χώρας ἐν 
9.98	γραμμαῖς ἔχον διακειμένας· καὶ τὸ μὲν πλινθίον καλεῖται πόλις, 
9.98	τῶν δὲ ψήφων ἑκάστη κύων· διῃρημένων δὲ εἰς δύο τῶν ψήφων 
9.98	κατὰ τὰς χρόας, ἡ τέχνη τῆς παιδιᾶς ἐστὶ περιλήψει δύο ψήφων 
9.98	ὁμοχρόων τὴν ἑτερόχρων ἀνελεῖν· ὅθεν καὶ κρατίνῳ 
9.98	πέπαικται 
9.99	    πανδιονίδα πόλεως βασιλέως 
9.99	    τῆς ἐριβώλακος, οἶσθ' ἣν λέγομεν, 
9.99	    καὶ κύνα καὶ πόλιν, ἣν παίζουσιν. 
9.99	ἐγγὺς δέ ἐστι ταύτῃ τῇ παιδιᾷ καὶ ὁ διὰ γραμμισμὸς καὶ τὸ διαγραμμίζειν,
9.99	ἥντινα παιδιὰν καὶ γραμμὰς ὠνόμαζον. 
9.99	  τὸ μὲν οὖν ἀστραγάλοις παίζειν καὶ ἀστραγαλίζειν καὶ 
9.99	ἀστρίζειν ἔνιοι τῶν ποιητῶν εἰρήκασιν, ὅτι τοὺς ἀστραγάλους 
9.99	καὶ ἀστρίας εἰσὶν οἳ ὠνόμαζον, ἀντιφάνης δὲ καὶ 
9.99	ἀστρίχους. τὸ δὲ σχῆμα τοῦ κατὰ τὸν ἀστράγαλον πτώματος 
9.100	ἀριθμοῦ δόξαν εἶχεν, καὶ τὸ μὲν μονάδα δηλοῦν καλεῖται κύων, τὸ 
9.100	δὲ ἀντικείμενον χιάς, καὶ χῖος οὗτος ὁ βόλος. δυὰς δὲ καὶ πεντὰς 
9.100	ἐν ἀστραγάλοις, ὥσπερ ἐν κύβοις, οὐκ ἔνεστιν. οἱ δὲ πλείους 
9.100	τὸν μὲν ἑξίτην κῷον, τὸν δὲ κύνα χῖον καλεῖσθαι λέγουσιν. καὶ 
9.100	μὴν καὶ στησίχορος ἐκαλεῖτό τις παρὰ τοῖς ἀστραγαλίζουσιν ἀριθμός,
9.100	ὃς ἐδήλου τὰ ὀκτώ· τὸν γὰρ ἐν ἱμέρᾳ τοῦ ποιητοῦ τάφον 
9.100	ἐξ ὀκτὼ πάντων συντεθέντα πεποιηκέναι τὴν ’πάντ' ὀκτώ‘ φασι 
9.101	παροιμίαν. ἐπεὶ δὲ τοῖς τετταράκοντα τοῖς μετὰ τοὺς τριάκοντα 
9.101	προστᾶσιν ἀθήνησι συνῆρξεν εὑριππίδης, εἰ τετταράκοντα συνήθροιζεν
9.101	ἀστραγάλων βολή, τὸν ἀριθμὸν τοῦτον εὑριππίδην ὠνόμαζον. 
9.101	καὶ μὴν καὶ ἀρτιάζειν ἀστραγάλους ἐκ φορμίσκων κατερωμένους 
9.101	ἐν τῷ ἀποδυτηρίῳ τοὺς παῖδας ὁ πλάτων ἔφη· τὸ 
9.101	δ' ἀρτιάζειν ἐν ἀστραγάλων πλήθει, κεκρυμμένων ὑπὸ ταῖν χεροῖν, 
9.101	μαντείαν εἶχε τῶν ἀρτίων ἢ καὶ περιττῶν. ταὐτὸν δὲ τοῦτο καὶ  
9.101	κυάμοις ἢ καρύοις ἢ ἀμυγδάλαις, οἱ δὲ καὶ ἀργυρίῳ πράττειν 
9.101	ἠξίουν, εἰ πιστὸς ἀριστοφάνης ἐν πλούτῳ λέγων 
9.101	    στατῆρσι δ' οἱ θεράποντες ἀρτιάζομεν. 
9.102	εἰ μὲν οὖν κύκλου περιγραφέντος ἀφιέντες ἀστράγαλον ἐστοχάζοντο 
9.102	τοῦ μεῖναι τὸν βληθέντα ἐν τῷ κύκλῳ, ταύτην εἰς ὤμιλλαν τὴν 
9.102	παιδιὰν ὠνόμαζον. καίτοι με οὐ λέληθεν ὅτι καὶ ὄρτυγα ἐνιστάντες 
9.102	τῷ περιγραπτῷ κύκλῳ, ὁ μὲν ἔκοπτε τὸν ὄρτυγα τῷ δακτύλῳ, ὁ δὲ 
9.102	πρὸς τὴν πληγὴν ἐνδοὺς ἀνεχαίτισεν ἔξω τοῦ κύκλου, καὶ ἥττητο 
9.102	ὁ τοῦ ὄρτυγος δεσπότης· ἐν γοῦν ταξιάρχοις εὔπολις
9.102	τοῦ φορμίωνος εἰπόντος 
9.102	    οὐκοῦν περιγράψεις ὅσον ἐναριστᾶν κύκλον; 
9.102	ἀποκρίνεται 
9.103	    τί δ' ἔστιν; εἰς ὤμιλλαν ἀριστήσομεν; 
9.103	    ἢ κόψομεν τὴν μᾶζαν ὥσπερ ὄρτυγα; 
9.103	ἡ δὲ τρόπα καλουμένη παιδιὰ γίνεται μὲν ὡς τὸ πολὺ δι' ἀστραγάλων,
9.103	οὓς ἀφιέντες στοχάζονται βόθρου τινὸς εἰς ὑποδοχὴν τῆς 
9.103	τοιαύτης ῥίψεως ἐξεπίτηδες πεποιημένου· πολλάκις δὲ καὶ ἀκύλοις 
9.103	καὶ βαλάνοις ἀντὶ τῶν ἀστραγάλων οἱ ῥίπτοντες ἐχρῶντο. 
9.103	  ἦν δὲ τῆς ἐν σφαίρᾳ παιδιᾶς ὀνόματα ἐπίσκυρος, φαινίνδα, 
9.104	ἀπόρραξις, οὐρανία. καὶ ἡ μὲν ἐπίσκυρος καὶ ἐφηβικὴ καὶ ἐπίκοινος
9.104	ἐπίκλην ἔχει, παίζεται δὲ κατὰ πλῆθος διαστάντων ἴσων 
9.104	πρὸς ἴσους, εἶτα μέσην γραμμὴν λατύπῃ ἑλκυσάντων, ἣν σκῦρον 
9.104	καλοῦσιν, ἐφ' ἣν καταθέντες τὴν σφαῖραν, ἑτέρας δύο γραμμὰς κατόπιν
9.104	ἑκατέρας τῆς τάξεως καταγράψαντες, ὑπὲρ τοὺς ἑτέρους 
9.104	οἱ προανελόμενοι ῥίπτουσιν, οἷς ἔργον ἦν ἐπιδράξασθαί τε τῆς 
9.104	σφαίρας φερομένης καὶ ἀντιβαλεῖν, ἕως ἂν οἱ ἕτεροι τοὺς ἑτέρους 
9.105	ὑπὲρ τὴν κατόπιν γραμμὴν ἀπώσωνται. ἡ δὲ φαινίνδα εἴρηται 
9.105	ἢ ἀπὸ φαινίνδου τοῦ πρώτου εὑρόντος ἢ ἀπὸ τοῦ φενακίζειν, ὅτι  
9.105	ἑτέρῳ προδείξαντες ἑτέρῳ ῥίπτουσιν, ἐξαπατῶντες τὸν οἰόμενον· 
9.105	εἰκάζοιτο δ' ἂν εἶναι ἡ διὰ τοῦ μικροῦ σφαιρίου, ὃ ἐκ τοῦ ἁρπάζειν 
9.105	ὠνόμασται· τάχα δ' ἂν καὶ τὴν ἐκ τῆς μαλακῆς σφαίρας παιδιὰν 
9.105	οὕτω τις καλοίη. ἡ δὲ ἀπόρραξις, ἔδει τὴν σφαῖραν πρὸς τοὔδαφος
9.105	εὐτόνως ῥήξαντα, ὑποδεξάμενον τὸ πήδημα τῆς σφαίρας τῇ 
9.105	χειρὶ πάλιν ἀντιπέμψαι, καὶ τὸ πλῆθος τῶν πηδημάτων ἠριθμεῖτο. 
9.106	ἡ δ' οὐρανία, ὁ μὲν ἀνακλάσας αὑτὸν ἀνερρίπτει τὴν σφαῖραν εἰς 
9.106	τὸν οὐρανόν· τοῖς δ' ἦν ἁλλομένοις φιλοτιμία, πρὶν εἰς γῆν αὐτὴν 
9.106	πεσεῖν, ἁρπάσαι, ὅπερ ἔοικε καὶ ὅμηρος ἐν φαίαξι ὑποδηλοῦν.
9.106	ὁπότε μέντοι πρὸς τὸν τοῖχον τὴν σφαῖραν ἀντιπέμποιεν, 
9.106	τὸ πλῆθος τῶν πηδημάτων διελογίζοντο. καὶ ὁ μὲν ἡττώμενος 
9.106	ὄνος ἐκαλεῖτο καὶ πᾶν ἐποίει τὸ προσταχθέν, ὁ δὲ νικῶν βασιλεύς 
9.107	τε ἦν καὶ ἐπέταττεν. εἴποις ἂν οὖν τὸν σφαιρίζοντα σφαίρᾳ 
9.107	παίζειν, σφαῖραν ῥίπτειν, βάλλειν, ἀφιέναι, πέμπειν προσπέμπειν 
9.107	ἐκπέμπειν ἀντιπέμπειν, ἀνταφιέναι, ἀνταποφέρειν· σφαιριστικὸν 
9.107	εἶναι, εὔρυθμον, εὐσχήμονα, εὔσκοπον ἐπίσκοπον, εὔτονον· ἔξεστι δὲ 
9.107	καὶ σφαιρομαχίαν εἰπεῖν τὴν ἐπίσκυρον τῆς σφαίρας παιδίαν. 
9.107	  καὶ μέντοι καὶ τὸ ὀρτυγοκοπεῖν παιδιά, καὶ τὸ πρᾶγμα ὀρτυγοκοπία,
9.107	καὶ οἱ παίζοντες ὀρτυγοκόποι καὶ στυφοκόποι ἐκαλοῦντο. 
9.108	καὶ τὸ κόπτειν τοὺς ὄρτυγας καὶ ἀνακναδάλλειν καὶ ἀνερεθίζειν, 
9.108	ἀνεγείρειν, παροξύνειν, καὶ ταῦτα ἐκ τῶν ὀρτυγοκοπικῶν ὀνομάτων. 
9.108	καὶ τηλίᾳ μὲν ὁμοίᾳ τῇ ἀρτοπώλιδι κύκλον ἐμπεριγράψαντες ἐνίστασαν
9.108	τοὺς ὄρτυγας ἐπὶ ταῖς μάχαις ταῖς πρὸς ἀλλήλους· ὁ δὲ 
9.108	ἀνατραπεὶς καὶ ἐκπεσὼν τοῦ κύκλου ἥττητο αὐτός τε καὶ ὁ τοῦ 
9.108	ὄρτυγος δεσπότης. καὶ ποτὲ μὲν ἐπ' αὐτοῖς διετίθεντο τοῖς ὄρτυξι,
9.109	ποτὲ δὲ καὶ ἐπ' ἀργυρίῳ. ἔσθ' ὅτε δὲ ὁ μὲν ἵστη τὸν ὄρτυγα, 
9.109	ὁ δὲ ἔκοπτε τῷ λιχανῷ ἢ τὰ ἐκ τῆς κεφαλῆς πτερὰ ἀπέτιλλεν· 
9.109	καὶ εἰ μὲν ἐγκαρτερήσειεν ὁ ὄρτυξ, ἡ νίκη μετὰ τοῦ θρέψαντος αὐτὸν
9.109	ἐγίνετο, ἐνδόντος δὲ καὶ ὑποφυγόντος ὁ κόπτων ἢ τίλλων 
9.109	ἐνίκα. τοὺς δὲ ἡττηθέντας ὄρτυγας ἐμβοήσαντες κατὰ τὸ οὖς 
9.109	αὐτοῖς ἐξιῶντο, λήθην ἐνεργαζόμενοι τῆς τοῦ νενικηκότος φωνῆς· 
9.109	καὶ τὸ ἐμβοᾶν ἐντρυλίζειν ὠνόμαζον.  
9.110	  ἐρῶ δὲ καὶ ἄλλων παιδιῶν ὀνόματα ταὐτὸν ἐχουσῶν σχῆμα 
9.110	τῇ καταλήξει τῶν ὀνομάτων· βασιλίνδα, ὀστρακίνδα, διελκυστίνδα, 
9.110	μυΐνδα, χυτρίνδα, φρυγίνδα, κυνητίνδα, ἀκινητίνδα σχοινοφιλίνδα 
9.110	σκαπέρδα, ἐφεντίνδα, στρεπτίνδα, πλειστοβολίνδα, ἀποδιδρασκίνδα.
9.110	βασιλίνδα μὲν οὖν ἐστὶν ὅταν διακληρωθέντες ὁ 
9.110	μὲν βασιλεύς τις ὢν τάττῃ τὸ πρακτέον, ὁ δ' ὑπηρέτης εἶναι 
9.111	λαχὼν πᾶν τὸ ταχθὲν ὑπεκπονῇ. ὀστρακίνδα δέ, ὅταν γραμμὴν 
9.111	ἑλκύσαντες οἱ παῖδες ἐν μέσῳ καὶ διανεμηθέντες, ἑκατέρα μερὶς ἡ 
9.111	μὲν τὸ ἔξω τοῦ ὀστράκου πρὸς αὑτῆς εἶναι νομίζουσα ἡ δὲ τὸ ἔνδον, 
9.111	ἀφέντος τινὸς κατὰ τῆς γραμμῆς τὸ ὄστρακον, ὁπότερον ἂν μέρος 
9.111	ὑπερφανῇ, οἱ μὲν ἐκείνῳ προσήκοντες διώκωσιν, οἱ δ' ἄλλοι φεύγωσιν
9.111	ὑποστραφέντες· ὅπερ εἶδος παιδιᾶς αἰνίττεται καὶ πλάτων 
9.112	ἐν τοῖς εἰς τὸν φαῖδρον ἐρωτικοῖς. ὁ μὲν τοίνυν ληφθεὶς τῶν 
9.112	φευγόντων, ὄνος οὗτος κάθηται· ὁ δὲ ῥίπτων τὸ ὄστρακον ἐπιλέγει 
9.112	’νὺξ ἡμέρα·‘ τὸ γὰρ ἔνδοθεν αὐτοῦ μέρος καταλήλιπται πίττῃ καὶ 
9.112	τῇ νυκτὶ ἐπιπεφήμισται. καλεῖται δὲ καὶ ὀστράκου περιστροφὴ τὸ 
9.112	εἶδος τοῦτο τῆς παιδιᾶς. ἡ δὲ διελκυστίνδα παίζεται μὲν ὡς τὸ 
9.112	πολὺ ἐν ταῖς παλαίστραις, οὐ μὴν ἀλλὰ καὶ ἀλλαχόθι· δύο δὲ μοῖραι
9.112	παίδων εἰσὶν ἕλκουσαι τοὺς ἑτέρους οἱ ἕτεροι, ἔστ' ἂν καθ' ἕνα 
9.113	μεταστήσωνται παρ' αὑτοὺς οἱ κρατοῦντες. ἡ δὲ μυΐνδα, ἤτοι 
9.113	καταμύων τις ’φυλάττου‘ βοᾷ, καὶ ὃν ἂν τῶν ὑποφευγόντων λάβῃ 
9.113	ἀντικαταμύειν ἀναγκάζει· ἢ μύσας τοὺς κρυφθέντας ἀνερευνᾷ μέχρι 
9.113	φωράσῃ· ἢ καὶ μύσας, ἄν τις προσάψηται ἢ ἐάν τις προσδείξῃ, 
9.113	μαντευόμενος λέγει, ἔστ' ἂν τύχῃ. ἡ δὲ χυτρίνδα, ὁ μὲν ἐν 
9.113	μέσῳ κάθηται καὶ καλεῖται χύτρα, οἱ δὲ τίλλουσιν ἢ κνίζουσιν ἢ καὶ 
9.113	παίουσιν αὐτὸν περιθέοντες· ὁ δ' ὑπ' αὐτοῦ περιστρεφομένου 
9.114	ληφθεὶς ἀντ' αὐτοῦ κάθηται. ἔσθ' ὅτε ὁ μὲν ἔχεται τῆς χύτρας 
9.114	κατὰ τὴν κεφαλὴν τῇ χειρὶ τῇ λαιᾷ, περιθέων ἐν κύκλῳ, 
9.114	οἱ δὲ παίουσιν αὐτὸν ἐπερωτῶντες ’τί ἡ χύτρα;‘ κἀκεῖνος ἀποκρίνεται
9.114	’ἀναζεῖ.‘ ἢ ’τίς περὶ χύτραν;‘ κἀκεῖνος ἀποκρίνεται  
9.114	’ἐγὼ μίδας·‘ οὗ δ' ἂν τύχῃ τῷ ποδί, ἐκεῖνος ἀντ' αὐτοῦ περὶ τὴν 
9.114	χύτραν περιέρχεται. ἡ δὲ φρυγίνδα, ὄστρακα τῶν λείων μεταξὺ 
9.114	τῶν τῆς ἀριστερᾶς χειρὸς δακτύλων διαθέντες, ἐπικρούουσι τὰ ὄστρακα 
9.114	τῇ δεξιᾷ κατὰ ῥυθμόν. ἡ δὲ κυνητίνδα ἀπὸ τοῦ κυνεῖν, ὅ 
9.114	ἐστι καταφιλεῖν, ὠνόμασται, ᾗπερ ὑποδηλοῦν ἔοικε κράτης ἐν παιδιαῖς.
9.115	σχεδὸν δὲ καὶ περὶ τῶν πλείστων ὁ ποιητὴς οὗτος
9.115	εἴρηκεν ἐν τῷδε τῷ δράματι· φησὶ δ' οὖν 
9.115	    παίζει δ' ἐν ἀνδρικοῖς χοροῖσι 
9.115	    τὴν κυνητίνδ', ὥσπερ εἰκός, 
9.115	    τοὺς καλοὺς φιλοῦσα. 
9.115	ἡ δ' ἀκινητίνδα ἅμιλλαν τοῦ ἀκινητὶ μένειν εἶχεν. ἡ δὲ σχοινοφιλίνδα,
9.115	κάθηται κύκλος, εἷς δὲ σχοινίον ἔχων λαθὼν παρά τῳ 
9.115	τίθησι· κἂν μὲν ἀγνοήσῃ ἐκεῖνος παρ' ᾧ κεῖται, περιθέων περὶ τὸν 
9.116	κύκλον τύπτεται, εἰ δὲ μάθοι, περιελαύνει τὸν θέντα τύπτων. ἡ 
9.116	δὲ σκαπέρδα, δοκὸν ἐν μέσῳ τρυπήσαντες καταπηγνύουσιν· διὰ δὲ 
9.116	τοῦ τρυπήματος διεῖρται σχοινίον, οὗ ἑκατέρωθεν εἷς ἐκδέδεται, οὐ 
9.116	πρὸς τὴν δοκὸν βλέπων ἀλλ' ἀπεστραμμένος· ὁ δὲ τὸν ἕτερον πρὸς 
9.116	βίαν ἑλκύσας ὡς τὰ νῶτα αὐτοῦ τῇ δοκῷ προσαγαγεῖν, νικᾶν οὗτος 
9.116	δοκεῖ· καὶ τοῦτο σκαπέρδαν ἕλκειν λέγουσιν. ἔσθ' ὅτε μέντοι καὶ 
9.116	τὰ νῶτά τινες προσθέντες ἀλλήλοις ἀνθέλκουσιν ἑνὶ δεσμῷ δεθέντες. 
9.117	ἡ δὲ ἐφεντίνδα, ὡς ἔστιν εἰκάζειν, ὄστρακον ἐφέντα ἐς κύκλον 
9.117	ἐχρῆν συμμετρήσασθαι, ὡς ἐντὸς τοῦ κύκλου στῇ. ἡ δὲ στρεπτίνδα, 
9.117	ὄστρακον ὀστράκῳ ἢ νόμισμα νομίσματι τῷ βληθέντι τὸ κείμενον 
9.117	ἔστρεφον. ἡ δὲ πλειστοβολίνδα, οὐ μόνον ἡ διὰ τῶν κύβων 
9.117	ἀλλὰ καὶ ἡ διὰ τῶν ἀστραγάλων, ἐπὶ τῷ πλεῖστον ἀριθμὸν βαλεῖν. 
9.117	ἡ δ' ἀποδιδρασκίνδα, ὁ μὲν ἐν μέσῳ καταμύων κάθηται, ἢ καὶ 
9.117	τοὺς ὀφθαλμούς τις αὐτοῦ ἐπιλαμβάνει, οἱ δ' ἀποδιδράσκουσιν· διαναστάντος
9.117	δ' ἐπὶ τὴν ἐξερεύνησιν, ἔργον ἐστὶν ἑκάστῳ εἰς τὸν τόπον 
9.117	τὸν ἐκείνου φθάσαι. 
9.118	  καὶ μὴν καὶ ἄλλαι παιδιαὶ αἵδε, παρεοικυῖαι τῷ σχήματι τῆς 
9.118	λέξεως, χαλκισμὸς ἱμαντελιγμὸς ἐφεδρισμὸς ἐποστρακισμὸς ἀσκωλιασμός.
9.118	ὁ μὲν χαλκισμός, ὀρθὸν νόμισμα ἔδει συντόνως περιστρέψαντας
9.118	ἐπιστρεφόμενον ἐπιστῆσαι τῷ δακτύλῳ· ᾧ τρόπῳ μάλιστα
9.118	τῆς παιδιᾶς ὑπερήδεσθαί φασι φρύνην τὴν ἑταίραν. ὁ δ' 
9.118	ἱμαντελιγμὸς διπλοῦ ἱμάντος λαβυρινθώδης τις ἐστὶ ἐπιστροφή, 
9.118	καθ' ἧς ἔδει καθέντα παττάλιον τῆς διπλόης τυχεῖν· εἰ γὰρ μὴ λυθέντος
9.119	ἐμπεριείληπτο τῷ ἱμάντι τὸ παττάλιον, ἥττητο ὁ καθείς. ὁ 
9.119	δ' ἐφεδρισμός, λίθον καταστησάμενοι πόρρωθεν αὐτοῦ στοχάζονται 
9.119	σφαίραις ἢ λίθοις· ὁ δ' οὐκ ἀνατρέψας τὸν ἀνατρέψαντα φέρει, τοὺς 
9.119	ὀφθαλμοὺς ἐπειλημμένος ὑπ' αὐτοῦ, ἕως ἂν ἀπλανῶς ἔλθῃ ἐπὶ τὸν 
9.119	λίθον, ὃς καλεῖται δίορος. ὁ δ' ἐποστρακισμός, ὄστρακον τῶν 
9.119	θαλαττίων κατὰ τοῦ ὕδατος ἐπιπολῆς ἀφιᾶσιν, ἀριθμοῦντες αὐτοῦ τὰ 
9.119	πρὸ τοῦ καταδῦναι πηδήματα ἐν τῇ ὑπὲρ τὸ ὕδωρ ἐπιδρομῇ· ἐκ 
9.120	γὰρ τοῦ πλήθους τῶν ἁλμάτων ἡ νίκη τῷ βάλλοντι. ὁ δὲ κυνδαλισμὸς
9.120	διὰ πατταλίων ἐστὶ παιδιά· κύνδαλα γὰρ τοὺς παττάλους 
9.120	ὠνόμαζον. ἦν δ' ἔργον οὐ μόνον αὐτῷ τινὶ καταπῆξαι τὸν πάτταλον 
9.120	κατὰ τῆς διύγρου, ἀλλὰ καὶ τὸν καταπαγέντα ἐκκροῦσαι πλήξαντα 
9.120	κατὰ τὴν κεφαλὴν ἑτέρῳ παττάλῳ· ὅθεν καὶ ἡ παροιμία
9.120	
9.120	    ἥλῳ τὸν ἧλον, παττάλῳ τὸν πάτταλον. 
9.120	ἔνιοι δὲ τῶν δωριέων ποιητῶν τὸν ὧδε παίζοντα κυνδαλοπαίκτην 
9.121	ἐκάλεσαν. ὁ δ' ἀσκωλιασμὸς τοῦ ἑτέρου ποδὸς αἰωρουμένου 
9.121	κατὰ μόνου τοῦ ἑτέρου πηδᾶν ἐποίει, ὅπερ ἀσκωλιάζειν ὠνόμαζον. 
9.121	ἤτοι εἰς μῆκος ἡμιλλῶντο, ἢ ὁ μὲν ἐδίωκεν οὕτως, οἱ δ' ὑπέφευγον 
9.121	ἐπ' ἀμφοῖν θέοντες, ἕως τινὸς τῷ φερομένῳ ποδὶ ὁ διώκων δυνηθῇ 
9.121	τυχεῖν. ἢ καὶ πάντες ἐπήδων, ἀριθμοῦντες τὰ πηδήματα· προσέκειτο 
9.121	γὰρ τῷ πλήθει τὸ νικᾶν. ἀσκωλιάζειν δ' ἐκαλεῖτο καὶ τὸ ἐπιπηδᾶν 
9.121	ἀσκῷ κενῷ καὶ ὑπόπλεῳ πνεύματος, ἀληλιμμένῳ ἵνα περιολισθαίνοιεν 
9.121	περὶ τὴν ἀλοιφήν. 
9.122	  εἰσὶ δὲ καὶ ἄλλαι παιδιαί, ἐν κοτύλῃ, χαλκῆν μυῖαν, ἔξεχ' ὦ 
9.122	φίλ' ἥλιε, τρυγοδίφησις, μηλολάνθη, χελιχελώνη, σκανθαρίζειν, ῥαθαπυγίζειν,
9.122	πεντάλιθα, ψίττα μαλιάδες ψίττα ῥοιαί ψίττα μελίαι,  
9.122	πλαταγώνιον, τηλέφιλον, κρίνα, σπέρμα μήλων, λάταγες, κολλαβίζειν. 
9.122	ἡ μὲν ἐν κοτύλῃ, ὁ μὲν περιάγει τὼ χεῖρε εἰς τοὐπίσω καὶ συνάπτει,
9.122	ὁ δὲ κατὰ τὸ γόνυ ἐφιστάμενος αὐταῖς φέρεται, ἐπιλαβὼν 
9.122	ταῖν χεροῖν τὼ ὀφθαλμὼ τοῦ φέροντος. ταύτην καὶ ἱππάδα καὶ 
9.123	κυβησίνδα καλοῦσι τὴν παιδιάν. ἡ δὲ χαλκῆ μυῖα, ταινίᾳ 
9.123	τὼ ὀφθαλμὼ περισφίγξαντες ἑνὸς παιδός, ὁ μὲν περιστρέφεται κηρύττων
9.123	’χαλκῆν μυῖαν θηράσω,‘ οἱ δ' ἀποκρινόμενοι
9.123	’θηράσεις, ἀλλ' οὐ λήψει‘ σκύτεσι βυβλίνοις αὐτὸν παίουσιν,
9.123	ἕως τινὸς αὐτῶν λάβηται. ἡ δ' ἔξεχ' ὦ φίλ' ἥλιε παιδιὰ
9.123	κρότον ἔχει τῶν παίδων σὺν τῷ ἐπιβοήματι τούτῳ, ὁπόταν νέφος
9.123	ἐπιδράμῃ τὸν θεόν· ὅθεν καὶ στράττις ἐν φοινίσσαις 
9.123	    εἶθ' ἥλιος μὲν πείθεται τοῖς παιδίοις, 
9.123	    ὅταν λέγωσιν ’ἔξεχ' ὦ φίλ' ἥλιε.‘ 
9.124	ἡ δὲ τρυγοδίφησις τοῦ γελοίου χάριν ἐξεύρηται· δεῖ γάρ τι ἐς 
9.124	τρυγὸς λεκάνην καταδεδυκός, περιαγαγόντα ὀπίσω τὼ χεῖρε, τῷ 
9.124	στόματι ἀνελέσθαι. ἡ δὲ μηλολάνθη ζῷον πτηνόν ἐστιν, ἣν καὶ 
9.124	μηλολόνθην καλοῦσιν, ἤτοι ἐκ τῆς ἀνθήσεως τῶν μήλων ἢ σὺν τῇ 
9.124	ἀνθήσει γινόμενον· οὗ ζῴου λίνον ἐκδήσαντες ἀφιᾶσιν, τὸ δὲ ἑλικοειδῶς
9.125	ἐν τῇ πτήσει τὸ λίνον διελίσσεται· ὅπερ ἀριστοφάνης ἔοικε 
9.125	λέγειν 
9.125	    λινόδετον, ὥσπερ μηλολόνθην, τοῦ ποδός. 
9.125	  ἡ δὲ χελιχελώνη, παρθένων ἐστὶν ἡ παιδιά, παρόμοιόν τι 
9.125	ἔχουσα τῇ χύτρᾳ· ἡ μὲν γὰρ κάθηται, καὶ καλεῖται χελώνη, αἱ δὲ περιτρέχουσιν
9.125	ἀνερωτῶσαι 
9.125	    χελιχελώνη, τί ποιεῖς ἐν τῷ μέσῳ; 
9.125	ἡ δὲ ἀποκρίνεται 
9.125	    ἔρια μαρύομαι καὶ κρόκην μιλησίαν. 
9.125	εἶτ' ἐκεῖναι πάλιν ἐκβοῶσιν 
9.125	    ὁ δ' ἔκγονός σου τί ποιῶν ἀπώλετο; 
9.125	ἡ δέ φησι 
9.125	    λευκᾶν ἀφ' ἵππων εἰς θάλασσαν ἅλατο.  
9.126	  τὸ δὲ σκανθαρίζειν ἐστὶ τῷ μέσῳ τῆς χειρὸς δακτύλῳ 
9.126	ὑπὸ τοῦ μείζονος ἀφεθέντι τὴν ῥῖνα παίειν, τὸ δὲ ῥαθαπυγίζειν 
9.126	σιμῷ τῷ ποδὶ τὸν γλουτὸν παίειν. τὰ δὲ πεντάλιθα, ἤτοι λιθίδια
9.126	ἢ ψῆφοι ἢ ἀστράγαλοι πέντε ἀνερριπτοῦντο, ὥστ' ἐπιστρέψαντα
9.126	τὴν χεῖρα δέξασθαι τὰ ἀναρριφθέντα κατὰ τὸ ὀπισθέναρ, ἢ 
9.126	εἰ μὴ πάντα ἐπισταίη, τῶν ἐπιστάντων ἐπικειμένων ἀναιρεῖσθαι τὰ 
9.126	λοιπὰ τοῖς δακτύλοις. τὸ δὲ ῥῆμα τὸ πεντελιθίζειν ἔστιν ἐν τοῖς 
9.126	ἑρμίππου θεοῖς, τὸ δ' ὄνομα πεντέλιθα ἐν 
9.126	ταῖς ἀριστοφάνους λημνίαις· 
9.126	    πεντελίθοισί θ' ὁμοῦ λεκάνης παραθραύμασιν. 
9.127	  γυναικῶν δὲ μᾶλλον ἡ παιδιά, ὥσπερ καὶ ἡ ψίττα μαλιάδες 
9.127	ψίττα ῥοιαί ψίττα μελίαι παρθένων ἦν· τὰς γὰρ νύμφας εὐφημοῦσαι
9.127	θέουσι, παροξύνουσαι ἀλλήλας εἰς τάχος. τὸ δὲ πλαταγώνιον
9.127	οἱ ἐρῶντες ἢ αἱ ἐρῶσαι ἔπαιζον· καλεῖται μὲν γὰρ οὕτω 
9.127	καὶ τὸ κρόταλον καὶ τὸ σεῖστρον, ᾧ καταβαυκαλῶσιν αἱ τίτθαι ψυχαγωγοῦσαι
9.127	τὰ δυσυπνοῦντα τῶν παιδίων. ἀλλὰ καὶ τὰ τοῦ τηλεφίλου
9.127	καλουμένου φύλλα ἐπὶ τοὺς πρώτους δύο τῆς λαιᾶς δακτύλους
9.127	εἰς κύκλον συμβληθέντας ἐπιθέντες, τῷ κοίλῳ τῆς ἑτέρας 
9.127	χειρὸς ἐπικρούσαντες, εἰ κτύπον ποιήσειεν εὔκροτον ὑποσχισθὲν τῇ 
9.127	πληγῇ τὸ φύλλον, μεμνῆσθαι τοὺς ἐρωμένους αὑτῶν ὑπελάμβανον. 
9.128	καὶ μὴν καὶ τὸ κρίνον διπλοῦν ὂν καὶ διάκενον ἔνδοθεν ἐκφυσήσαντες
9.128	ὡς ὑποπλῆσαι πνεύματος, πρὸς τὰ μέτωπα ῥηγνύντες ἐσημαίνοντο
9.128	τὰ παραπλήσια τῷ κτύπῳ. ἔτι τοίνυν τὸ σπέρμα 
9.128	τῶν μήλων, ὅπερ ἔγκειται τοῖς μήλοις ἔνδοθεν, ἄκροις τοῖς πρώτοις
9.128	τῆς δεξιᾶς δύο δακτύλοις συμπιέζοντες ἔτι διάβροχον καὶ ὀλισθηρὸν
9.128	ὄν, εἰ πρὸς ὕψος ἐκπηδήσειεν, ἐσημαίνοντο τὴν εὔνοιαν 
9.128	τούτῳ τὴν παρὰ τῶν παιδικῶν, ὥσπερ καὶ τῷ κτύπῳ τῶν λατάγων, 
9.129	εἰ τὸ λείψανον τοῦ ποτοῦ κοτταβισάντων κτυπήσειεν. τὸ δὲ  
9.129	κολλαβίζειν ἐστίν, ὅταν ὁ μὲν πλατείαις ταῖς χερσὶ τὰς ὄψεις 
9.129	ἐπιλάβῃ τὰς ἑαυτοῦ, ὁ δὲ παίσας ἐπερωτᾷ ποτέρᾳ τετύπτηκεν. 
9.129	  τοσαῦτα μὲν περὶ παιδιῶν· τὰ δ' ἐπὶ τούτοις προσθήσομεν 
9.129	εἰς συμπλήρωσιν τοῦ βιβλίου κατὰ συνωνυμίαν ἢ ὁμοιότητα. 
9.130	  εἴποις ἂν ἐπὶ τοῦ ὅμοιος ἐοικώς, προσόμοιος ὁ γὰρ 
9.130	παρόμοιος παρ' ὀλίγον ὅμοιός ἐστι παρεοικώς, παραπλήσιος, 
9.130	ἐμφερής προσφερής προσφέρων. ἀριστοφάνης δὲ ἐν πολυείδῳ 
9.130	καὶ προσεμφερὴς εἶπε, πλάτων δὲ προσεοικώς.
9.130	ἀλλὰ μὴν καὶ εἰκόνα ἄν τις εἴποι καὶ σφραγῖδα καὶ τύπον 
9.130	καὶ μίμημα καὶ ἐκτύπωμα καὶ τύπωμα καὶ ἐκμαγεῖον καὶ ἐκμεμαγμένον·
9.131	οὕτω γὰρ καὶ κρατῖνος ἐν ταῖς ὥραις 
9.131	    ἐκεῖνος αὐτὸς οὕτως ἐκμεμαγμένος. 
9.131	ἀριστοφάνης δὲ ἐν ταῖς θεσμοφοριαζούσαις καὶ ἔκμαγμα 
9.131	εἶπεν 
9.131	    λέων σοι γέγονεν, αὐτὸ ἔκμαγμα σόν. 
9.131	τὰ δὲ ῥήματα ὡμοιῶσθαι προσωμοιῶσθαι παρωμοιῶσθαι, ἐοικέναι 
9.131	παρεοικέναι προσεοικέναι, καὶ προσφέρειν προσεμφέρειν, μεμιμῆσθαι,
9.131	ἐκτετυπῶσθαι, ἀπεσφραγίσθαι, ἐκμεμάχθαι. καὶ τὰ ἐπιρρήματα 
9.131	ὁμοίως προσομοίως· τὸ γὰρ παρομοίως εὐτελές, εἰκότως δὲ καὶ ἐοικότως
9.131	παρεοικότως, παραπλησίως, ἐμφερῶς προσφερῶς· τὰ γὰρ ἀπὸ 
9.132	τῶν ἄλλων δυσφθεγκτότερα. τὰ δὲ πράγματα ὁμοίωσις, εἰκασία, 
9.132	τύπωσις. τὸ δ' ἐναντίον ἀνόμοιον καὶ ἀπεοικός, καὶ ὅσα ἄν τις εἴποι 
9.132	λόγῳ ἄρνησιν τοῖς ῥήμασιν προστιθείς· ῥῆμα δὲ μόνον τὸ ἀπεοικέναι,
9.132	ἀφ' οὗ οὐκ ἔστι πρᾶγμα, ὥσπερ οὐδ' ἀπὸ τοῦ ἀνόμοιος ῥῆμα, 
9.132	πρᾶγμα δὲ ἡ ἀνομοιότης. καὶ ἐπίρρημα δὲ ἀπ' ἀμφοῖν, ἀνομοίως καὶ 
9.132	ἀπεοικότως. 
9.133	  ἀπάτη ἐξαπάτη, στροφή ὑποστροφή, διάδυσις, παραλογισμός, 
9.133	παραγωγή, πλάσμα, φενακισμός, καὶ καθ' ἑτέραν χρείαν σόφισμα, 
9.133	τέχνη τέχνασμα, γοητεία, ἐπιβουλή, δόλος, κλοπή, παρατροπή, παραφορά,
9.133	σκευωρία· καὶ τὰ ῥήματα ἀπατᾶν ἐξαπατᾶν, στρέφεσθαι ὑποστρέφεσθαι,
9.133	διαδύεσθαι, παράγειν, πλάττειν, παραλογίζεσθαι, φενακίζεσθαι,
9.133	σοφίζεσθαι, τεχνάζειν, γοητεύειν, δολοῦν, κλέπτειν, παρατρέπειν,
9.133	σκευωρεῖσθαι. ἀλλὰ καὶ παρακρούεσθαι, ἀφ' οὗ ῥήματος 
9.134	οὐκ ἔστι τὸ πρᾶγμα· ἡ γὰρ παράκρουσις βίαιον. ἴσως δὲ καὶ 
9.134	παραποδίζεσθαι, πλάτωνος εἰπόντος ἐν τῷ δευτέρῳ τῶν νόμων  
9.134	’μή πῃ παραποδισθῶμεν,‘ οἷον παρατραπῶμεν ἢ ἐξαπατηθῶμεν·
9.134	οὐ μὴν οὐδὲ ἀπὸ τούτου εὔφωνον τὸ πρᾶγμα. ἐν δὲ τῷ αὐτῷ 
9.134	βιβλίῳ ἔστι καὶ τὸ ’τί ποτ' ἂν οὖν λέγοιμεν τὸ πεπλανηκὸς 
9.134	ἡμᾶς εἶναι,‘ ἵν' ᾖ οἷον ἐξηπατηκός, ὥστε ἐπὶ τούτου λέγοιτ' ἂν 
9.134	καὶ ἡ πλάνη· καὶ γὰρ μικρὸν προελθὼν ὁ πλάτων ἔφη 
9.135	’τόδε δὲ μᾶλλον εἰκὸς πλανᾶν ἡμᾶς.‘ τῆς δ' αὐτῆς ἂν εἴη δυνάμεως 
9.135	καὶ τὸ φηλοῦν. ὀνόματα δὲ ἀπὸ τῶν εἰρημένων ἀπατεών, φέναξ, 
9.135	γόης, ἐπίβουλος· τὰ δ' ἀπὸ τῶν ἄλλων ἢ δύσφθεγκτά ἐστιν ἢ ἄλλο 
9.135	δηλοῖ· ἢ μετοχαῖς οὖν χρηστέον ἢ κτητικῷ σχήματι τῆς λέξεως, οἷον 
9.135	ἀπατητικὸν καὶ παραλογιστικόν· οὐδὲ γὰρ ταῦτα ἀπὸ πάντων δυνατὸν
9.135	εὑρεῖν. ἐπιρρήματα δὲ μόνον, ἀφ' ὧν καὶ ταυτὶ τὰ ὀνόματα, 
9.136	ἀπατηλῶς, παραλογιστικῶς καὶ φενακιστικῶς καὶ γοητευτικῶς· οὐ 
9.136	μὴν ἀλλὰ καὶ πλαστῶς, πλάτωνος εἰπόντος ’οἱ μὴ 
9.136	πλαστῶς ἀλλ' ὄντως φιλοσοφοῦντες.‘ 
9.136	  μέλλειν διαμέλλειν, ὀκνεῖν κατοκνεῖν, στρέφεσθαι, διάγειν, ἀναβάλλεσθαι
9.136	ὑπερβάλλεσθαι, βραδύνειν, διατρίβειν ἀποδιατρίβειν, ὑπερτίθεσθαι
9.136	ἀνατίθεσθαι. καὶ στραγγεύεσθαι δὲ ἐν ταῖς ἀριστοφάνους 
9.136	νεφέλαις· φαῦλον γὰρ τὸ λογγάζειν ἐν τοῖς κήρυξι τοῖς 
9.136	αἰσχύλου. τοῦ δ' ἀναβάλλεσθαι καὶ ἡ ἐνέργεια ἔστι παρὰ 
9.136	δημοσθένει, ’οἷς ἀναβάλλουσιν ὑμᾶς.‘ οἴονται δέ τινες 
9.137	ταὐτὸν τῷ διατρίβειν νοεῖν καὶ τὸ τευτάζειν παρά τε πλάτωνι 
9.137	καὶ ἄλλοις εἰρημένον· ἀλλ' οὐ προσίεμαι τοὔνομα. τὰ δὲ 
9.137	πράγματα μέλλησις μελλησμός, βραδυτής, ὄκνος, στροφή ὑποστροφή, 
9.137	ἀναβολή ὑπερβολή, διαγωγή, διατριβή τριβή, ἀνάθεσις· ἡ γὰρ ὑπέρθεσις
9.137	ὕποπτος εἰς εὐτέλειαν, ἡ δὲ στραγγεία παμπόνηρος, νωθεία 
9.137	δὲ καὶ νωθρότης καὶ ἀμβλύτης, ὧν οὐκ ἔστι τὰ ῥήματα ὅτι μὴ παρ' 
9.137	ὑπερείδῃ τὸ νωθρεύεσθαι ἐν τῷ ὑπὲρ λυκόφρονος, ὅπερ 
9.138	ἔγωγε οὐ πάνυ ἐπαινῶ. ὀνόματα δὲ μελλητής μελλητικός, καὶ ἴσως 
9.138	ὀκνηρός, καὶ βραδὺς καὶ νωθὴς καὶ νωθρός· ἔστι γὰρ καὶ τοῦτο 
9.138	παρὰ πλάτωνι ἐν τῷ φαίδρῳ, ’νωθροί πως ἐκβαίνουσι
9.138	πρὸς τὰς μαθήσεις·‘ ἐν δὲ τῇ ἀμειψίου σαπφοῖ
9.138	καὶ νωθρότερον εὑρήκαμεν. ἀπὸ μέντοι τῶν ἄλλων ἀντὶ 
9.138	ὀνομάτων μετοχαῖς χρηστέον. τὰ δ' ἐπιρρήματα πάντα φαῦλα. 
9.139	  νουθετῆσαι, ἐπιπλῆξαι, σωφρονίσαι, ἐπιτιμῆσαι, δημοσθένους 
9.139	εἰπόντος ’τὸ μὲν οὖν ἐπιτιμᾶν φαίη τις ἂν ῥᾴδιον καὶ παντὸς 
9.139	εἶναι‘ καὶ πλάτωνος ’μὴ πάθωμεν ὃ ἄλλοις ἐπιτιμῶμεν.‘
9.139	ἴσως δ' ἂν ἐοίκοι τούτοις τὸ ἐπανορθώσασθαι καὶ κατακοσμῆσαι
9.139	καὶ καθαρμόσαι καὶ ἐπιστρέψαι καὶ θεραπεῦσαι καὶ ἰάσασθαι καὶ 
9.139	ἐξιάσασθαι καὶ καθῆραι καὶ ἀναλαβεῖν καὶ ἀνενεγκεῖν καὶ ἀνασώσασθαι 
9.139	καὶ ἀναβιώσασθαι. ἀριστοφάνης δ' ἐν πλούτῳ καὶ τῷ ἐπικρούσασθαι
9.139	ἐπὶ τοῦ νουθετῆσαι κέχρηται. τὰ δὲ πράγματα νουθεσία 
9.139	καὶ ὡς πλάτων  νουθετεία· φαῦλος γὰρ ὁ μενάνδρου
9.140	νουθετισμός, ἐπίπληξις δὲ καὶ σωφρονισμὸς καὶ ἐπιτίμησις 
9.140	καὶ ἐπανόρθωσις καὶ κατακόσμησις καὶ ἁρμονία καὶ ἐπιστροφὴ καὶ θεραπεία
9.140	καὶ ἴασις καὶ καθαρμός· τὰ δ' ἀπὸ τῶν ἄλλων οὐκ ἔστιν ἐπὶ 
9.140	τῆς αὐτῆς ἐννοίας μένοντα. ὀνόματα δ' ἀπ' αὐτῶν ὁ σωφρονιστὴς
9.140	καὶ ἐπανορθωτής· ἀπὸ γὰρ τῶν λοιπῶν τὰ μὲν σκληρὰ τὰ δὲ 
9.140	μᾶλλον πρὸς ἕτερα, πλὴν τοῦ ἐπιτιμητοῦ, ᾧ κέχρηται σοφοκλῆς, 
9.140	εἰπὼν ἐν τῇ πρόκριδι ’κολασταὶ κἀπιτιμηταὶ κακῶν.‘ 
9.141	  κρατεῖν, περιγίνεσθαι, νικᾶν, ὑπεραίρειν, ὑπερθεῖν, καταγωνίζεσθαι,
9.141	κατακρατεῖν ἐπικρατεῖν, καθαιρεῖν· τὸ γὰρ καταπολεμεῖν καὶ 
9.141	καταδουλοῦσθαι ἑτέρας ἐστὶ χρείας, ὥσπερ καὶ τὸ χειρώσασθαι καὶ 
9.141	παραστήσασθαι καὶ ὑπαγαγέσθαι. καὶ κατὰ εἴδη καταναυμαχεῖν καταπεζομαχεῖν
9.141	καθιππομαχεῖν καθιπποκρατεῖν. ἀφ' ὧν τὰ πράγματα 
9.142	κράτος καὶ νίκη μόνα καὶ αἵρεσις καὶ καθαίρεσις· βιαιοτέρα γὰρ ἡ 
9.142	ἐπικράτησις παρὰ θουκυδίδῃ, ᾗ παρομοίαν ἄν τις εἶναι 
9.142	φαίη τὴν κατακράτησιν, καὶ τὸν καταγωνισμόν, ἐκείνου 
9.142	ἀγωνισμὸν εἰπόντος, καὶ τὴν καταπολέμησιν, τὴν διαπολέμησιν εὑρών·
9.142	ὑπαγωγὴ γὰρ καὶ προσαγωγὴ ἀνεκτά, τῆς δὲ δουλώσεως εἰρημένης
9.142	ἡ καταδούλωσις βίαιος. μοχθηρὰ δὲ ἀπ' ἐνίων τὰ ἐπιρρήματα·
9.142	ἀπὸ γὰρ τῶν πλείστων οὐδὲ ἔστιν. 
9.142	  ταὐτὸν ἂν ἐν χρήσει δύναιτο ὄχλος, πλῆθος, δῆμος, σύνοδος, 
9.142	σύλλογος, ἄθροισμα, ἀγερμός συναγερμός, σύστασις, τάχα δὲ καὶ  
9.143	συναγωγὴ καὶ συλλογὴ καὶ θίασος καὶ χορός, ὡς εἰ λέγοι τις ἀνδρῶν 
9.143	ὄχλος καὶ γυναικῶν πλῆθος καὶ παίδων σύνοδος καὶ ξένων σύλλογος 
9.143	καὶ μετοίκων δῆμος καὶ δούλων ἄθροισμα βιαιότερον γὰρ ὁ ἀθροισμός
9.143	καὶ ἐμπόρων ἀγερμὸς καὶ καπήλων σύστασις καὶ ναυτῶν συναγωγὴ
9.143	καὶ κυβερνητῶν συνδρομὴ καὶ παιδευόντων θίασος καὶ παιδευομένων
9.143	χορός. ἐπὶ δὲ τῶν αὐτῶν καὶ συνῆλθον πανδημεί παγγενεί
9.144	πασσυδί ὑπομίαρον γὰρ τὸ πανσυρεί κατ' ἀγέλας, καθ' 
9.144	ἡλικίας, κατὰ τέλη, κατὰ ἔθνη, κατὰ γένη, κατὰ τύχας, κατὰ τέχνας, 
9.144	κατὰ ἴλας, ἵνα τὸ ὁμήρου ἰλαδὸν ὡς ποιητικὸν παραιτώμεθα. 
9.144	καὶ ἑτέρως δ' ἄν τις εἴποι πάντα γένη, καὶ ὅσα γένη καὶ ὅσαι ἡλικίαι,
9.144	καὶ ὅσα ἔθνη, καὶ ὅτι παῖς καὶ γυνή. καὶ μὴν καὶ καθ' ἕτερον 
9.144	σχῆμα, οὐδεὶς τῶν ὄντων ἀπῆν, οὐδεὶς ἦν ὃς ἀπῆν, οὐδεὶς ἀπεῖναι 
9.144	ὑπέμενεν, οὐδεὶς ἦν ὃς οὐ παρῆν, οὐδεὶς οὕτω γέρων ἢ παῖς ὅστις 
9.145	αὑτὸν οἴκοι κατεῖχεν· ἐκ τῶν οἰκιῶν ἐξεχέοντο, συνῄεσαν, συνελέγοντο, 
9.145	συνηγείροντο, συνηθροίζοντο, συνέθεον, συνέρρεον, συνεωθοῦντο, συνεφέροντο,
9.145	συνέσπευδον, εἰς ταὐτὸν ᾔεσαν, εἰς ἓν ἔσπευδον, ἐν ταὐτῷ 
9.145	ἦσαν, πάντα ἐπεπλήρωτο, πάντα ἐξεπέπληστο, ἐστενοχωρεῖτο, ἐθλίβετο.
9.145	καιρὸν δὲ ἔχει καὶ τὰ ποιητικά, ὑπὲρ τὴν ψάμμον, ὑπὲρ τὰ 
9.145	κύματα, ὅσα φύλλα καὶ ἄνθη, καὶ τὰ τοιαῦτα. 
9.145	  αὐχεῖν, ἀλαζονεύεσθαι, κομπάζειν, σεμνύνεσθαι σεμνολογεῖσθαι, 
9.145	μεγαληγορεῖν μεγαλορρημονεῖν, μεγαλύνεσθαι, αἴρεσθαι μετεωρίζεσθαι, 
9.146	πεφυρῆσθαι, ὑψηλοφρονεῖν ὑπερφρονεῖν, ὑπερορᾶν, τερατεύεσθαι· ἐν 
9.146	δ' εὐπόλιδος δήμοις ἔστι καὶ τὸ καυχήσασθαι. ὧν 
9.146	τὰ πράγματα αὔχημα, ἀλαζονεία, κόμπος, σεμνολογία, μεγαληγορία 
9.146	μεγαλορρημοσύνη, ὑπερφρόνησις, ὑπεροψία, τερατεία. ἡ δὲ ὑπερηφανία,
9.146	τὸ μὲν πρᾶγμα ἔστι, τὸ δὲ ῥῆμα τὸ ὑπερηφανεῖν οὐκ ἐπαινῶ. 
9.146	τὰ δὲ ὀνόματα, ἀπὸ μὲν τοῦ αὐχεῖν κατὰ μετοχὴν ῥητέον ὁ αὐχῶν  
9.146	ὁ γὰρ αὐχητὴς βίαιον, ἀπὸ δὲ τῶν ἄλλων ἀλαζών κομπαστής 
9.147	κομπαστικός κομπώδης ὑπέρκομπος, σεμνολόγος, μεγαληγόρος μεγαλορρήμων,
9.147	μεγαλυνόμενος, αἰρόμενος μετεωριζόμενος, πεφυσημένος, καὶ 
9.147	αἱ αὐταὶ ἀντὶ ὀνομάτων μετοχαί· ὑψηλόφρων δὲ καὶ ὑπέρφρων καὶ 
9.147	ὑπερόπτης καὶ ὑπεροπτικός· ὁ γὰρ ὑπερορατικὸς βιαιότερον, βέλτιον 
9.147	δὲ ὁ ὑπερορῶν, καὶ ὑπερήφανος καὶ μετέωρος, καὶ ἀπὸ τῆς τερατείας
9.147	ὁ τερατευόμενος, καὶ τερατολόγος ἐκ τοῦ πλάτωνος.
9.147	τὰ δ' ἐπιρρήματα ἀπ' ἐνίων, ἀλαζονικῶς, κομπαστικῶς, μεγαληγόρως
9.147	μεγαλορρημόνως, ἠρμένως μετεώρως, πεφυσημένως· ὑπερφρόνως
9.148	γὰρ καὶ ὑψηλοφρόνως τραχύτερα, ὑπερόπτως δὲ καὶ ὑπεροπτικῶς
9.148	καὶ ὑπερηφάνως. καλὸν δὲ καὶ τὸ παρὰ θουκυδίδῃ 
9.148	κομπῶδες. 
9.148	  κωμῳδεῖν διακωμῳδεῖν, διασύρειν, σκώπτειν διασκώπτειν 
9.148	χλευάζειν, φαυλίζειν, τωθάζειν, γέλωτα τίθεσθαι· σκληρότερον γὰρ τὸ 
9.148	γελωτοποιεῖν, καὶ εὐτελέστερον τὸ γελοιάζειν, καὶ φορτικώτερον τὸ 
9.148	γλοιάζειν, καὶ ποιητικώτερον τὸ σιλλαίνειν καὶ σιλλοῦν καὶ διασιλλοῦν.
9.148	τὰ δὲ πράγματα κωμῳδία, σκῶμμα σκωπτική, χλευασμός 
9.149	χλευασία, τωθασμός τωθαστική, γελωτοποιία, καὶ τὰ ὀνόματα κωμῳδός 
9.149	κωμῳδικός, σκωπτικός, χλευαστής χλευαστικός· ὁ γὰρ χλεῦαξ κωμῳδικώτερον,
9.149	τωθαστὴς δὲ καὶ τωθαστικὸς καὶ 
9.149	γελωτοποιός. ἐπὶ τοῦ αὐτοῦ δ' εἴρηται καὶ ὁ φλύαξ· ἀλλὰ οὐδὲ 
9.149	τοῦτο ἐπαινεῖται πρὸς ἐμοῦ τοὔνομα, καίτοι τὸ φλυαρεῖν ἕτερόν 
9.149	ἐστιν. πάντα δὲ ἀπὸ τῶν μετοχῶν ἀμείνω. τὰ δ' ἐπιρρήματα κωμῳδικῶς,
9.149	σκωπτικῶς, τωθαστικῶς· τὸ γὰρ γελοίως ἐφ' ἑτέρου, καὶ 
9.149	τὸ γελωτοποιικῶς βιαιότερον. 
9.150	  ἐπὶ τοῦ αὐτοῦ φαίη τις ἂν πρᾶγμα, χρῆμα, ἔργον, σπούδασμα,
9.150	ἐπιτήδευμα, ἐπιχείρημα ἐγχείρημα, μάθημα, τέχνημα, μεταχείρισις.
9.150	καὶ ὁ πράττων ἐργαζόμενος, σπουδάζων, ἐπιτηδεύων, ἐπιχειρῶν 
9.150	ἐγχειρῶν, μανθάνων, μεταχειριζόμενος· τεχνάζων γὰρ ἢ τεχνώμενος
9.150	ἕτερόν τι δηλοῖ, ἄμεινον δὲ τὸ τέχνῃ μετιών. 
9.150	  καὶ ταῦτα παραπλήσια, εἰδέναι, γινώσκειν, ἐπίστασθαι, καθορᾶν,
9.151	κατανοεῖν, μανθάνειν καταμανθάνειν, ἐφικνεῖσθαι· ἕτερα γάρ 
9.151	ἐστι τὸ εἰκάζειν, τεκμαίρεσθαι, ἀμφιγνοεῖν, ὑποτεκμαίρεσθαι, στοχάζεσθαι,
9.151	ὑποπτεύειν, ὑπονοεῖν, τοπάζειν, εἰκοβολεῖν. τὰ δὲ πλεῖστα 
9.151	ἀντὶ ὀνομάτων μετοχὰς ἔχει ἢ κατὰ τὴν κτητικὴν ἰδέαν παρηγμένας 
9.151	προσηγορίας, εἰδώς· ὁ γὰρ εἰδήμων ὑπομόχθηρον, γινώσκων δὲ καὶ 
9.151	γνωστικός· ὁ γὰρ παρὰ ξενοφῶντι γνωστὴρ ἕτερόν 
9.151	τι δηλοῖ, ἐπιστήμων δὲ καὶ ἐπιστάμενος καὶ ἐπιστημονικός, καὶ ὁρῶν 
9.151	καὶ καθορῶν καὶ καθορατικός, καὶ κατανοῶν καὶ κατανοητικός, καὶ 
9.152	μανθάνων καὶ μαθητικός. καταμανθάνων δὲ καὶ καταμαθητικὸς δυσχερέστερα
9.152	τῷ μήκει, ἐφικνούμενος μέντοι, ὥσπερ καὶ ἀπὸ τῶν 
9.152	ἑτέρων εἰκάζων εἰκαστικός, τεκμαιρόμενος· ὁ γὰρ τεκμαρτικὸς  
9.152	δυσχερές, στοχαζόμενος δὲ καὶ στοχαστικός, ὥσπερ ὁ πλάτων καὶ 
9.152	ψυχήν πού φησι στοχαστικήν. ὑπονοῶν δὲ καὶ ὑπονοητικός,
9.152	καὶ ἀμφιγνοῶν καὶ ὑποπτεύων καὶ τοπάζων. 
9.152	  ἐκ τοῦ αὐτοῦ ταὐτὸν δηλοῦντες οἵδε οἱ σχηματισμοί, ταχύ, 
9.152	ταχέως, διὰ ταχέων, ὅτι τάχιστα, ὡς τάχιστα, ὡς εἶχε τάχους, ἐν 
9.152	τάχει, ἀπτέρῳ τάχει. καὶ οἵδε ὁμοίως, ὡς τὸ πολύ, ὡς ἐπὶ 
9.152	τὸ πολύ, ὡς τὸ ἐπίπαν, ὡς ἐπὶ τὸ πλεῖστον, ἐκ τοῦ ἐπὶ 
9.153	πλεῖστον, ἐπὶ τὸ πλῆθος, ἐπὶ τὸ πολύ, ὡς ἐπὶ τὸ πλῆθος, ὡς ἐπὶ 
9.153	τὰ πολλά· τοῦτο μὲν γὰρ ἄλεξις ἐν ποιητρίᾳ εἴρηκεν, 
9.153	    ὡς ἐπὶ τὰ πολλὰ τοῦτο ποιῶ, 
9.153	τὸ δὲ ὡς ἐπὶ τὸ πλῆθος ἄλεξις ἐν διδύμαις, 
9.153	τὰ δ' ἄλλα οἱ κεκριμένοι. 
9.153	  ἐπὶ τοῦ ἀναιρεῖν κτεῖναι ἀποκτεῖναι, φονεῦσαι, ἀποσφάξαι, καθελεῖν,
9.153	διαχρήσασθαι. ἐπὶ δὲ τούτου ξενοφῶν μὲν 
9.153	ἔφη ’κατειργάσατο τὸν λέοντα,‘ ἀριστοφάνης δὲ 
9.153	’τοὺς ἄνδρας ἀπεχρήσαντο,‘ θουκυδίδης δὲ ἀνεχρήσατο. 
9.153	καὶ τὸ πέπρακται δὲ ἐπὶ τοῦ αὐτοῦ τάττουσιν. ἡρόδοτος 
9.154	δὲ ἔφη ’ἐπεὶ δέ σφι πάντες κατέστρωντο‘ ἐπὶ τοῦ ἀνῄρηντο· ὅθεν 
9.154	οὕτως ἀκούουσι καὶ τὸ παρ' ἀριστοφάνει ἐν ἱππεῦσιν 
9.154	    ἐγώ σε νὴ τὸν ἡρακλέα παραστορῶ. 
9.154	  ἐφ' οὗ εἴποις ἂν ἀμφιβάλλειν, ἀμφισβητεῖν, ἐνδοιάζειν, ἀμφιγνοεῖν,
9.154	διστάζειν, ἐπὶ τούτου ἴσως καὶ τὸ εἰκοβολεῖν, ἀριστοφάνους 
9.154	εἰπόντος 
9.154	    εἰκοβολοῦντες καὶ πλάττοντες. 
9.154	  ἐφ' οὗ ῥητέον ἀρκεῖ ἐξαρκεῖ ἀπαρκεῖ, ἀπόχρη, ἀποχρῶν, ἀποχρώντως
9.154	ἔχει, ἱκανῶς, αὐτάρκως, ἀρκούντως ἀπαρκούντως, ὑπεραποχρώντως,
9.154	δαψιλῶς, ἐπὶ τούτου τὸ ἐκποιεῖ εἴρηκεν ἐν τῷ ὑπὲρ ἀχιλλείδου
9.154	φόνου λυσίας. 
9.155	  ταὐτὸν δ' ἂν εἴη ἐκπλήττειν, θορυβεῖν, ἀπειλεῖν ἐπαπειλεῖν, 
9.155	δεδίττεσθαι, ταράττειν ἐκταράττειν, ἀνατείνεσθαι, ἀνασείειν, ἐπαρτᾶν, 
9.155	ἐκφοβεῖν.  
9.155	  καὶ τάδε ἐοικότα, ὑπεκθέσθαι, ὑπεξελέσθαι, ὑπεκκομίσαι 
9.155	ἐκκομίσαι, ὑπεκκλέψαι, ἀποσκευάσασθαι ἐκσκευάσασθαι· δημοσθένης 
9.155	γὰρ εἴρηκεν ’ἡ δὲ γεωργία ἐξεσκευάσθη μετὰ τὴν δίκην.‘ 
9.155	ὥσπερ οὖν καὶ τάδε, καίειν, φλέγειν διαφλέγειν ἐκφλέγειν 
9.155	καταφλέγειν, ὑποπρῆσαι καταπρῆσαι ἐμπρῆσαι, ὑφεῖναι πῦρ, 
9.155	ὑφάψαι, ἐκτρῖψαι φλόγα, ἀνεῖναι, ἐκριπίσαι, ἀνερεθίσαι, ἐγεῖραι διεγεῖραι.
9.156	τὸ δὲ πρᾶγμα ὅμηρος μὲν ἔφη ’φλέγμα κακὸν φορέουσα,‘
9.156	καὶ καῦμα δ' ἂν ὁμοίως εἴποι τις βιαζόμενος, βέλτιον δὲ ἐμπρησμὸς
9.156	καὶ πυρκαϊά· ἐν μέντοι τῷ ὑπερείδου ὑπὲρ λυκόφρονος 
9.156	εὗρον γεγραμμένον ’ἢ νεωρίων προδοσίαν ἢ ἀρχείων ἐμπυρισμὸν
9.156	ἢ κατάληψιν ἄκρας,‘ καὶ οὕτως ἐγέγραπτο ἐν πλείοσι 
9.156	βιβλίοις. ὁ δ' ἐμπρήσας τάχ' ἂν πυρκαεὺς ὀνομάζοιτο, κατ' αἰσχύλον
9.156	καὶ σοφοκλέα οὕτως ἐπιγράψαντας τὰ δράματα, τὸν μὲν τὸν 
9.156	προμηθέα, τὸν δὲ τὸν ναύπλιον. 
9.156	  ἔστι δ' εἰπεῖν ἐπράχθη ἐξεπράχθη κατεπράχθη, εἰργάσθη, κατειργάσθη,
9.156	ἐτελέσθη ἐξετελέσθη συνετελέσθη, ἐτελεσιουργήθη συνετελεσιουργήθη,
9.156	ἐκβέβηκεν ἀποβέβηκε, διῳκήθη· τὸ γὰρ ἐδράσθη 
9.157	καὶ ἐτολμήθη ἑτέρας ἐστὶ χρείας. τὸ δὲ πρᾶγμα πρᾶξις, τέλεσμα τέλος 
9.157	συντέλεια, τελεσιουργία συντελεσιουργία, τὸ ἐκβάν, τὸ ἐκβεβηκός 
9.157	τὸ ἀποβεβηκός, τὸ διῳκημένον. καὶ ὁ ἀνὴρ πράττων καταπράττων·
9.157	ἔστι δ' εἰπεῖν καὶ δρῶν, ἐργαζόμενος ἀπεργαζόμενος, τελῶν 
9.157	συντελῶν, τελεστικός, τελεσιουργῶν τελεσιουργός τελεσιουργικός, 
9.157	διοικητής διοικητικός. 
9.157	  καὶ μὴν καὶ τάδε ἂν εἴποις, ἐδίωξεν, ἤλασεν ἀπήλασεν, 
9.157	ἐξήλασεν, ἐφυγάδευσεν, μετεστήσατο, ἐξεπέμψατο, ὑπερώρισεν δημοσθένης
9.157	δὲ καὶ ἐξώρισεν εἶπε καὶ ὑπερείδης ἀφώρισεν
9.157	ἐξέβαλεν, ἀπέρριψεν ἐξέρριψεν· θουκυδίδης δὲ καὶ τὸ 
9.158	ἐξεδίωξεν εἴρηκεν. τὸ δὲ πρᾶγμα δίωξις, ἔλασις, φυγή, ὑπερορισμός, 
9.158	ἐκβολή, μετάστασις, πλάνη. καὶ ὁ ἀνὴρ φυγάς, ἐξόριστος, ἀλήτης, 
9.158	πλανήτης πλάνης. ἐκ δὲ τῶν λοιπῶν μετοχαί· τραγικὸς γὰρ ὁ 
9.158	παρὰ σοφοκλεῖ διωκτός ἐληλαμένος δὲ καὶ ἐξεληλαμένος 
9.158	καὶ ἀπεληλαμένος, καὶ πεφυγαδευμένος, καὶ ὑπερωρισμένος, καὶ 
9.158	ἐκβεβλημένος, καὶ ἀπερριμμένος καὶ ἐξερριμμένος καὶ μεθεστηκώς, 
9.158	καὶ πεπλανημένος. 
9.158	  προσόμοια καὶ ταῦτα, εἰσῆλθεν ἐπῆλθεν ἐπεισῆλθεν, εἰσέδραμεν
9.158	ἐπεισέδραμεν, εἰσκεκώμακεν ἐπεισκεκώμακε, εἰσεφθάρη, 
9.158	ἐπεισεφθάρη εἰσήρρηκεν ἐπεισήρρηκεν, εἰσπεπήδηκεν ἐπεισπεπήδηκεν,
9.159	εἰσεβλήθη εἰσεκυκλήθη ἐπεισεκυκλήθη, κατέλαβε τὴν 
9.159	πόλιν, κατέσχεν, ἐπεισέπεσεν εἰς τὴν πόλιν, ἐπαφείθη τῇ πόλει ὥσπερ 
9.159	πνεῦμα ἢ πῦρ ἢ σκηπτὸς ἢ νέφος ἢ χάλαζα ἢ χιὼν ἢ νόσημα, καὶ 
9.159	καθ' ἕτερον σχηματισμόν, τῇ πόλει προσέβαλε, προσέρριψεν, ἐπαφῆκε, 
9.159	προσήνεγκε, προσέρρηξε, προσήραξεν. 
9.159	  ἀράμενος, ἐνεγκών ἀνενεγκών, ἀναθέμενος, ἀνακουφίσας, 
9.159	ἐπαράμενος, βαστάζων, φορῶν, ἀχθοφορῶν, φέρων ἀναφέρων. καὶ 
9.159	τὸ φερόμενον ἄχθος καὶ φορτίον καὶ φόρημα, ὁ δὲ μισθὸς φορεῖον 
9.159	καὶ φέρετρον καὶ κόμιστρον καὶ φορά, ὥσπερ καὶ τὸ πρᾶγμα ἀχθοφορία
9.159	καὶ φορά· τὰ γὰρ ἀπὸ τῶν ἄλλων εὐτελέστερα ἢ σκληρότερα. 
9.160	  ταῦτα τῇ διανοίᾳ διάφορα σημαίνοντα προσέοικε τῷ τῆς λέξεως
9.160	σχήματι, εὐαρμοστία, εὐρυθμία, εὐήθεια, εὐτραπελία, εὐπραγία,
9.160	εὐπρέπεια, εὐταξία, εὐτυχία, εὐπορία, εὐχρηματία, εὐποτμία,
9.160	εὐθηνία, εὐετηρία, εὐαισθησία, εὐβουλία, εὐλογία, εὐμαθία, εὐφωνία,
9.160	εὐστοχία, εὐστομία, εὐνομία, εὐδικία, εὐπαιδία, εὐγαμία, εὐτεκνία, 
9.160	εὐγένεια, εὐλάβεια, εὐγλωττία, εὐφημία, εὐσέβεια, εὐμένεια, εὐμουσία, 
9.161	εὐτέλεια, εὐερμία, εὐκολία, εὐχέρεια, εὐωδία, καὶ ἡ παρὰ ξενοφῶντι 
9.161	εὐποδία, καὶ ἡ παρ' εὐριπίδῃ εὐπαιδευσία, καὶ ἡ 
9.161	παρὰ κριτίᾳ εὐξυνεσία, καὶ ἡ παρ' ἀριστοφάνει
9.161	εὐοδία. ὥσπερ αὖ καὶ τάδε, εὐρημοσύνη, εὐσχημοσύνη, 
9.161	εὐγνωμοσύνη, εὐφροσύνη, καὶ ἡ παρὰ τῷ ποιητῇ εὐθημοσύνη. καὶ 
9.161	δὴ καὶ τάδε, εὐαίσθητα, εὔπρακτα εὐκατάπρακτα, εὐεξαπάτητα, 
9.161	εὐανάκλητα, εὐκόμιστα, εὔτακτα, εὐσύνθετα, εὐσύντακτα, εὐπόριστα,
9.162	εὐδιοίκητα, εὐκατέργαστα, εὐδίδακτα, εὐκαταγώνιστα, εὐκαθαίρετα.
9.162	καὶ ταῦτα δέ, εὐάγγελον, εὔωνον, εὔζωνον, εὔρωστον, εὐδίαιτον 
9.162	εὔσημον, εὔπυρον, εὔσιτον, εὔοινον, εὔδουλον εὔβουλον 
9.162	εὐλόγιστον, εὐσύνετον, εὐκάρδιον, εὐπρόσωπον, εὐτράπελον, εὐόφθαλμον,
9.162	εὔκομον, εὐπάρειον, εὔμηρον, καί που καὶ εὐπαλές, εὐσταλές, 
9.162	εὐεπές, εὐμελές, εὐπινές. ὥσπερ εὐαισθήτως, εὐπρεπῶς, εὐπετῶς
9.162	καὶ τὸ παρ' ἀριστοφάνει εὐκόπως. ἔστι δὲ καὶ ἀπὸ 
9.162	τῶν ἄλλων τῶν πλείστων ἐπιρρήματα, καὶ οἱ εἰς ἀλλήλους ἀπ' ἐνίων 
9.162	σχηματισμοί. 
