2.1	  ἰούλιος πολυδεύκης κομμόδῳ καίσαρι χαίρειν. ὅσα μὲν 
2.1	παρὰ τοῖς τὴν ἀκριβῆ φωνὴν ἔχουσι τῶν ἀνθρώπου μελῶν ἦν 
2.1	εὑρεῖν, ταῦτα δὴ παρ' ἐκείνων ἕξειν ἔμελλον. πολλὰ δὲ καὶ οἱ  
2.1	τῷ περιπάτῳ συνήθεις ἐμήνυον ἡμῖν, αὐτοὶ τὰ παρ' αὑτῶν καὶ 
2.1	τὰ παρὰ τῶν ἰατρῶν ἀθροισάμενοι, παρ' ὧν καὶ ἡμεῖς τινὰ τούτων
2.2	συνελέξαμεν· ὧν γὰρ μετὰ τὴν πεῖραν ἡ γνῶσις, τούτων ἡ 
2.2	χρεία παρὰ τῶν πείρᾳ γνόντων ἀναγκαία. ἔρρωσο. 
2.5	  ἐρεῖς οὖν τὸ σύνηθες ἄνθρωπος, ἀνθρώπιον, ἀνθρωπίσκος, 
2.5	ἀνθρώπινον, ἀνθρωπικῶς, ἀνθρωπίνως, ἀνθρωπικόν, ἀνθρωποειδές. 
2.5	ἀνθρωπεία τέχνη, ὡς θουκυδίδης, ἀνθρωπίνη φύσις, ὡς 
2.5	πλάτων. ἀνθρωπίζεται, ὡς ἀριστοφάνης.
2.5	τὸ δὲ ἀνθρώπου δέρμα ἀνθρωπῆν ἡρόδοτος 
2.5	καλεῖ. προσήκοι δ' ἂν ἀνθρώπῳ φιλάνθρωπος, φιλανθρωπία, φιλανθρώπως,
2.5	φιλανθρωπεύεσθαι. τὸ δὲ ἐναντίον ἀπάνθρωπος, 
2.5	ἀπανθρωπία, ἀπανθρώπως· οὐ γὰρ καὶ ἀπανθρωπεύεσθαι, πολυάνθρωπος
2.5	δὲ καὶ πολυανθρωπία καὶ ὀλιγανθρωπία. 
2.6	  σπέρμα σπορά. σπεῖραι, ἀρόσαι, καταβαλεῖν τὸ σπέρμα, ὑποδέξασθαι,
2.6	κυῆσαι, γεννῆσαι, τεκεῖν. ἔμβρυον, κύημα, ἀνεμιαῖον κύημα, 
2.6	τρόφιμον, βιώσιμον. τὸ δὲ κύημα καὶ κύος ἀριστοφάνης κέκληκεν·
2.6	 
2.6	    ἥτις κύους' ἐφάνη κύος τοσουτονί.  
2.7	ἀμβλῶναι, ἀμβλωθρίδιον καὶ ἀμβλωθρίδιον φάρμακον, καὶ ἄμβλωσις,
2.7	ὡς λυσίας, καὶ ἄμβλωμα, ὡς ἀντιφῶν,
2.7	καὶ ἀμβλίσκειν, ὡς πλάτων. γέννημα, 
2.7	γέννησις, ὡς πλάτων. γονὴ ἡ γέννησις, ὡς 
2.7	ξενοφῶν. τόκος, τίκτει, ἐπίτεξ, ἐπίφορος καὶ ἐπίτοκος·
2.7	τοκῶσα δὲ εἶπε κρατῖνος. ἀτόκιον φάρμακον, ἢ 
2.7	τικτικόν, ἢ ὠκυτόκια, ὡς ἀριστοφάνης. 
2.8	  βρέφος νεογενές, νεόγονον, ἀρτιγενές, ἀρτίγονον, πρωτότοκον, 
2.8	ἀρτίτοκον, πρωτόγονον, νήπιον, ἄρτι ἀπὸ γονῆς, ἄρτι ἐξ ἀμφιδρομίων.
2.8	τὸ δὲ νεογιλλὸν ἰσαῖος μὲν εἴρηκεν ἐν τῷ κατ' ἀρεσαίχμου,
2.8	ἐμὲ δ' οὐκ ἀρέσκει. ἄμεινον δ' αὐτοῦ τὸ 
2.8	παρ' ἡροδότῳ νεογνόν· ἀλλὰ καὶ τοῦτο ἰωνικόν. αὐτοετές, 
2.8	ἔτειον, διετές, καὶ τὰ ἐφεξῆς. ἔτι ἐν γάλακτι, ἐπιμάστιον, 
2.9	ἐπιμαστίδιον, ἄρτι ἀπὸ θηλῆς, ἄρτι ἀπὸ μαστοῦ. παιδίον, παιδάριον, 
2.9	παιδίσκος, παῖς, κόρος, ᾔθεος, οὔπω πρόσηβος, ἤδη πρόσηβος. καὶ 
2.9	ἀντίπαις ὑπὸ τῶν νέων κωμῳδῶν ἐκλήθη. πλάτων
2.9	δ' ὁ κωμικὸς καὶ παλλάκια εἴρηκεν· 
2.9	    παῖδες, γέροντες, μειράκια, παλλάκια.  
2.9	ἔφηβος, ἄρτι ἐξ ἐφήβων· τοῦτον δὲ καὶ ἀφειμένον ὠνόμαζον, καὶ 
2.9	περυσινὸν ἔφηβον. ἄρτι ἡβάσκων. τόσα ἀφ' ἥβης γεγονὼς ἔτη· 
2.9	τὸ γὰρ πρωθήβης ποιητικόν. μειράκιον, μειρακίσκος,
2.10	μειρακύλλιον. καὶ βούπαις παρ' εὐπόλιδι. 
2.10	εἶτα ἀγένειος, λειογένειος, ἰούλῳ νέον ὑπανθῶν παρὰ τὰ ὦτα 
2.10	καθέρποντι ἢ περὶ τὴν ὑπήνην ἀνέρποντι, ὑπηνήτης, ἐν ἦρι τῆς ὥρας, 
2.10	ἐν ἀκμῇ, ἐν ἄνθει. παρηνθηκώς, παρηβηκώς, ἄφηβος, ἀφηβηκώς,
2.10	ἀπηνθηκώς, ἐκ μειρακίων εἰς ἄνδρα παραγγείλας, ἀνδριζόμενος,
2.10	ἐντελὴς τὴν ἡλικίαν, ἔνακμος, ἐν τῷ μεσεύοντι τῶν 
2.10	ἡλικιῶν, ἐν τῇ κορυφῇ τῶν καθ' ἡλικίαν ἀναβάσεων, εἰς ἀνδρῶν 
2.10	ἡλικίαν ὑπαλλάττων, γενειῶν, γενειάσκων, πώγωνος ὑποπιμπλάμενος, 
2.10	πωγωνίας, ὡς κρατῖνος. προφερὴς δὲ λέγεται 
2.10	ὁ τῷ μὲν χρόνῳ νεώτερος, τῇ δὲ ὄψει δοκῶν πρεσβύτερος· σκληφρὸς 
2.10	δὲ ὁ ἐκείνῳ πεφυκὼς ὑπεναντίος, τοῦτον δὲ καὶ νεοειδῆ ἂν εἴποις. 
2.10	θεόπομπος δὲ αὐτὸ ἐν στρατιώτισιν ἐπὶ γυναικὸς 
2.11	εἴρηκεν ὁ κωμικός. νεανίσκος, νεανίας· ὁ γὰρ νέαξ, εἰ καὶ τῶν 
2.11	εἰρημένων ἐστίν, ἀλλὰ κωμικώτερον ἂν εἴη. τὸ δὲ 
2.11	τούτων πλῆθος νεολαία. εἶτα ἀνήρ, τὴν μάχιμον ἡλικίαν ἔχων, 
2.11	τὴν στρατεύσιμον ἡλικίαν ἔχων, τῶν ἐκ καταλόγου, ἀκμάζων, σφριγῶν.
2.11	ἐκ τῆς ἀπομάχου ἡλικίας, ἐκ τῆς ἀμάχου, ἐκ τῆς ἀπολέμου, 
2.11	ἐκ τῆς ἀστρατεύτου, ὑπὲρ τὸν κατάλογον, ὑπὲρ τὰ ἑξήκοντα  
2.12	γεγονὼς ἔτη, δημηγόρου ἡλικίαν ἔχων, προπόλιος, ὑποπόλιος ὡς 
2.12	δημοσθένης, μεσαιπόλιος, μεσῆλιξ, πολιός· τὸ γὰρ πολιοκρόταφος
2.12	οὐ καθ' ἡμᾶς. ὠμογέρων, πρεσβύτης, ὅθεν καὶ πρεσβεῖα τὰ 
2.12	γέρα τὰ τοῖς πρεσβυτέροις διδόμενα. καὶ τὸ κατὰ πρέσβιν τὸ 
2.12	καθ' ἡλικίαν, ὃ καὶ πρεσβύτερον. καὶ πρεσβεύειν τὸ προτιμᾶν παρὰ 
2.12	πλάτωνι, καὶ τὸ ‘οὐδέν ἐστι πρεσβύτερον’ ἀντὶ 
2.12	τοῦ οὐδὲν τιμιώτερον. 
2.13	  γέρων, προγήρως, γηραιός, ὡς θουκυδίδης καὶ 
2.13	ἀντιφῶν, ἐσχατογήρως, βαθυγήρως. καὶ γερουσία τὸ τῶν 
2.13	γερόντων συνέδριον, καὶ γεροντικὰ λουτρὰ παρὰ πλάτωνι, 
2.13	καὶ γερόντειαι παλαῖστραι παρ' ἀντιφάνει. τοὺς δὲ 
2.13	γέροντας καὶ γεραιτέρους ξενοφῶν ἐκάλεσεν. πλάτων 
2.13	δ' εἴρηκέ τινα καὶ γεροντοδιδάσκαλον. προσήκοι δ' ἂν 
2.13	τῷ γήραι καὶ τὸ γηροτροφεῖν, καὶ τὸ γηροτροφεῖσθαι, καὶ τὸ 
2.13	γηροκομεῖν, καὶ τὸ ἐγγηροτροφηθῆναι, καὶ γηροτρόφοι, καὶ ἐγγηρᾶναι
2.14	καὶ καταγηρᾶναι. ὑπερείδης δὲ καὶ 
2.14	γηροβοσκὸν εἴρηκε, καὶ ἄλεξις γηροβοσκεῖα, ξενοφῶν
2.14	δὲ τὴν ἀγήρατον δόξαν, ὑπερείδης
2.14	δὲ τὸν ἀγήρατον χρόνον, σοφοκλῆς δὲ τὸν 
2.14	ἀγήρω, καὶ πλάτων τὸν ἀγήρω, καὶ εὐριπίδης δὲ 
2.14	‘κόσμον ἀγήρω’, θουκυδίδης δὲ 
2.14	τὸν ἀγήρων, ὡς καὶ εὐριπίδης τὴν ἀγήρων ἀρετήν, 
2.15	καὶ δημοσθένης τιμὰς ἀγήρως. ἐρεῖς δὲ πολυετής, μακρόβιος, 
2.15	πολυχρόνιος, μακροβίοτος καὶ μακροχρόνιος· πλάτων 
2.15	γὰρ ἐν τιμαίῳ λέγει μακροχρονιώτερον. λέγοιτο δ' ἂν καθ' 
2.15	ὑπερείδην καὶ ‘ἐπὶ γήρως ὀδῷ,’ ἐπὶ δυσμαῖς τοῦ 
2.15	βίου, ὡς ὑποφέρεσθαι τὴν γλῶτταν, ὡς συγκεχύσθαι τὸ φθέγμα εἰς 
2.15	ἀσάφειαν, ὡς παράφορον εἶναι τὴν φωνήν, ὡς λελύσθαι τὼ χεῖρε, 
2.15	ὡς ἀκρατεῖς εἶναι διὰ γῆρας, ὡς ὑποτρέμειν τὼ πόδε, ὡς ὑπολισθαίνειν,
2.15	ὡς εἶναι σφαλερούς, ἀβεβαίους, παραφόρους, ἀπαγεῖς, οὐ 
2.16	στασίμους, οὐκ εὐσταθεῖς. ἕπεται δὲ τούτοις καὶ τὰ κωμικὰ σκώμματα,
2.16	κρόνος, κρονικός, κρονόληρος, πρεσβύτερος
2.16	κρόνου, νωδογέρων, τυμβογέρων, μακκοῶν, παρανοῶν, παραγεγηρακώς,
2.16	παραφρονῶν, παραλλάττων, ἐξεστηκὼς ὑπὸ γήρως, 
2.16	παρακεκινηκὼς ὑφ' ἡλικίας, ὑπὲρ τὰς ἐλάφους βεβιωκώς, ὑπὲρ τὰς 
2.16	κορώνας, ταῖς νύμφαις ἰσῆλιξ. 
2.17	  ἐπὶ δὲ τῶν θηλειῶν τὰ μὲν πρῶτα ταὐτὰ μέχρι τοῦ παιδάριον 
2.17	 καὶ γὰρ τοῦτο κοινὸν ἀμφοῖν, θηλειῶν τε καὶ ἀρρένων τὰ δ' 
2.17	ἐφεξῆς παιδίσκη, κόριον παρὰ εὐπόλιδι ἐν αἰξίν, 
2.17	κόρη, κορίσκη, κορίσκιον. τὸ γὰρ κοράσιον εἴρηται μέν, ἀλλὰ  
2.17	εὐτελές, ὥσπερ καὶ τὸ κορίδιον. καὶ πρᾶγμα δὲ κορικὸν τὸ παρθενικόν·
2.17	ἀλλ' οὐδὲ τοῦτο προσίεμαι. καὶ φρύνιχος μὲν 
2.17	ὁ κωμικὸς τὰς νέας ἀφήλικας λέγει, 
2.17	    ἦσαν δὲ καὶ γυναῖκες ‖ ἀφήλικες· 
2.17	φερεκράτης δὲ τὴν γεραιτέραν ὡς ἀφηλικεστέραν, 
2.17	ὡς καὶ κρατῖνος ἀφήλικα γέροντα. ἐρεῖς δὲ 
2.18	παρθένος ὡραία γάμου. ἀριστοφάνης δὲ καὶ κυαμίζειν
2.18	ἔφη τὰς ἀκμαζούσας· 
2.18	    ἄλλαι δὲ κυαμίζουσιν αὐτῶν, εἰσὶ δέ 
2.18	    ἤδη πρὸς ἄνδρας ἐκπετήσιμοι σχεδόν. 
2.18	μεῖραξ, μειρακίσκη, ἄγαμος, ἐπίγαμος, νεόγαμος, γυνή, ἠνδρωμένη, 
2.18	ἀνδρὶ μεμιγμένη, νέα, ἀκμάζουσα, νεᾶνις, ἀφηβηκυῖα, παρηβηκυῖα, 
2.18	πρὸς γῆρας ῥέπουσα, γραῦς, καὶ ὡς ἰσαῖος γεραιτέρα,
2.18	γραῖα, καὶ ὡς θεόπομπος ὁ κωμικὸς 
2.18	‘πρεσβῦτις’ φίλοινος, μεθύση, οἰνοκάχλη, κοχώνη. καὶ τὰ λοιπὰ τὰ 
2.18	αὐτὰ τοῖς ἄρρεσιν, οἷον ἐσχατογήρως, βαθυγήρως καὶ τὰ τοιαῦτα. 
2.19	  ῥήματα δὲ τῶν προειρημένων κύειν, κυΐσκεσθαι ἐπὶ τῶν 
2.19	κυουσῶν γὰρ καὶ τοῦτο πλάτων ἔταξεν, εἰπὼν ἐν θεαιτήτῳ 
2.19	κυϊσκομένη καὶ τίκτουσα , κυεῖσθαι, γεννᾶσθαι, τίκτεσθαι. 
2.19	  εἰς ἐφήβους τελεῖν. παιδεύεσθαι, τάχα δὲ καὶ τὸ παίζειν καὶ 
2.20	ἡ παιδεία καὶ τὸ παίδειον μάθημα παρὰ πλάτωνι 
2.20	καὶ ὁ παιδαριώδης παρὰ νικοχάρει, καὶ 
2.20	τὰ παιγνιώδη παρὰ ξενοφῶντι, καὶ ἡ παιδαγωγία  
2.20	παρὰ πλάτωνι. τούτοις ἂν προσήκοι 
2.20	ἡβᾶν, ἡβάσκειν, εἰς μειρακίων ἡλικίαν ἐξαλλάττειν, ἀκμάζειν, σφριγᾶν,
2.20	νεάζειν, νεανιεύεσθαι· ξενοφῶν δὲ καὶ νεανισκεύεσθαι
2.20	ἔφη. τὸ δὲ τολμᾶν νεανιεύεσθαι ἀριστοφάνης 
2.20	ἔφη, ἀφ' οὗ λυσίας τὸ νεανιευόμενοι, καὶ νεανίαι. 
2.20	ἀνδρίζεσθαι δὲ ἀριστοφάνης ἔφη, ἀνδροῦσθαι, 
2.20	καὶ ἀνδριζόμενοι ὑπερείδης. ὅθεν ἀνδρείως, καὶ 
2.20	ἀνδρικῶς, ὡς πλάτων, καὶ ὡς ἰσαῖος 
2.20	ἀνδρικῷ χορῷ, καὶ ὡς ἰσοκράτης ἀνδρωδῶς. ἐπαριθμεῖσθαι
2.21	τῷ καταλόγῳ. εἶτα παρηβᾶν, ἀπανθεῖν, εἰς γῆρας 
2.21	προχωρεῖν, λευκαίνεσθαι τὴν τρίχα, πολιοῦσθαι, γηρᾶν, γηράσκειν,
2.21	καταγηράσκειν, ἀσθενεῖν, ὑπονοστεῖν, παρολισθάνειν, ὑποτρέμειν,
2.21	ἀκρατῶς ἔχειν αὑτοῦ, παρῃωρῆσθαι τὰ μέλη, λελύσθαι τὰ 
2.21	ἄρθρα, παραγηρᾶν, παρανοεῖν, ἀλλοφρονεῖν, παραλλάττειν, ἐξεστηκέναι,
2.21	μαίνεσθαι, παραφρονεῖν. 
2.22	  τὰ δὲ τῶν μερῶν ὀνόματα τρίχες, τρίχωσις, τρίχωμα, κόμη, 
2.22	χαίτη, λάχνη· χρηστέον γάρ ἐσθ' ὅτε τῷ ὀνόματι, κἂν ᾖ ποιητικόν·
2.22	αἱ γὰρ φόβαι καὶ ἔθειραι καὶ σμήριγγες καὶ 
2.22	ἕλικες τοῖς μέτροις δεδόσθωσαν. γίνεται δ' ἀπ' αὐτῶν ὀνόματα 
2.22	εὔθριξ, εὔτριχος, καλλίτριχος, εὐθύθριξ, καὶ ἀπότριχες οἱ ἄνηβοι. 
2.23	τετανόθριξ, οὐλοκάρηνος, καὶ οὐλότριχες παρ' ἡροδότῳ.  
2.23	ἀρχίλοχος δὲ ἀναστρέψας τρίχουλον εἴρηκεν. ἐν γὰρ 
2.23	τοῖς ἀττικοῖς λόγοις οὐχ εὗρον ὄνομα δηλοῦν τὸ πᾶν χωρὶς 
2.23	εἰ μή τις λύσας εἴποι οὔλας τὰς τρίχας· οὐλόκομος μέντοι εἴρηται 
2.23	παρ' ἀλέξιδι, καὶ παρὰ φερεκράτει
2.23	οὐλοκέφαλος. οὐλοκίκιννε δὲ τελέσιλλα εἴρηκεν. τὸν 
2.23	δὲ τοιοῦτον στραβολοκόμαν σοφοκλῆς ὠνόμασεν. μοχθηρὰ 
2.23	δὲ ἄμφω τὰ ὀνόματα. 
2.24	  ἀπὸ μέντοι τριχῶν τριχίαι ἰχθύες καὶ τριχίδες, καὶ ὑστριχὶς ἡ 
2.24	μάστιξ, καὶ τριχοβρῶτες θηρίδιά τινα σινόμενα τὰς τρίχας, καὶ τρίχαπτον
2.24	δὲ πλέγμα τι ἐκ τριχῶν. φιλωνίδης δὲ καὶ 
2.24	‘ὢ πολυτρίχου πώγωνος’ εἴρηκεν. φαίη δ' ἄν τις εὔκομος, εὐκόμης, 
2.25	βαθυκόμης, ξανθοκόμης, μελαγκόμης, κομήτης, κομᾶν, ἐπικομᾶν, 
2.25	εὐχαίτης, βαθυχαίτης, ἀπὸ δὲ χαίτης καὶ τὸ ἀναχαιτίζειν. ἀνασεσυρμένην
2.25	ἔχων τὴν κόμην, ἀναφρίττουσαν ὑπὲρ τὸ μέτωπον, τῷ μεταφρένῳ
2.25	περιρρέουσαν, περικεχυμένην τῷ τένοντι, οὐκ ἐσφηκωμένην,
2.25	οὐκ ἔνδετον, περισχιζομένην τῷ μετώπῳ ἢ τῷ μεταφρένῳ, 
2.25	τοῖς ὤμοις προσπαίζουσαν, ἐξηνεμωμένην κατὰ τῶν νώτων ἢ ἐπὶ 
2.25	τῶν νώτων. 
2.26	  ψιλὸς τὴν κεφαλήν, ἀπεψιλωμένος τὰς τρίχας, ἀποσεσυλημένος
2.26	τὴν χαίτην, ἄθριξ, ἄκομος τὴν κεφαλήν, ἀπερικάλυπτος, τὴν 
2.26	ἐκ φύσεως σκέπην τῆς κορυφῆς ἀποβαλλόμενος, τὸ ἐπὶ κεφαλῆς 
2.26	χρήσιμον περίττωμα ζημιωθείς, λειοκάρηνος, ἀπεξυρημένος, 
2.26	οἷον ἐν χρῷ κουρίας, κατὰ τὰ φυλλορροοῦντα τῶν δένδρων 
2.26	ἀπανθήσας ἢ τριχορρυήσας, φαλαντίας, ἀναφαλαντίας, φαλακρός, 
2.26	γυμνὸς τῶν τριχῶν, ψεδνὸς καθ' ὅμηρον  
2.27	  μέρη δὲ τῶν τριχῶν πλόκαμος, πλοκαμίς, ἀφ' ὧν καὶ πλόκαμοι
2.27	παρὰ τοῖς ποιηταῖς αἱ τοῦ καπνοῦ περιστροφαί. βόστρυχος, 
2.27	ἀφ' οὗ καὶ τὸ διαβεβοστρυχωμένον παρ' ἀρχιλόχῳ, καὶ 
2.27	παρὰ ἀναξίλᾳ ἐβοστρύχιζον. καὶ εὐπλόκαμος 
2.27	καὶ εὐβόστρυχος ἀνὴρ ἅμα καὶ γυνή. φερεκράτης δὲ 
2.27	    ὦ ξανθοτάτοις βοτρύχοισι κομῶν 
2.28	ἔφη. κικίννους δὲ ἀριστοφάνης τε εἴρηκε καὶ εὔπολις· 
2.28	τούτους δὲ καὶ παρωτίδας ὠνόμαζον. κρατῖνος 
2.28	δὲ στημονίας κικίννους εἶπε τοὺς στήμονι ὁμοίους 
2.28	ὑπ' ἰσχνότητος. φερεκράτης δὲ τοὺς γυναικείους πλοκάμους
2.28	πλοκάδας καλεῖ. τὰς μέντοι συνεστραμμένας μετὰ ῥύπου 
2.28	τρίχας ἡ κωμῳδία στόρθυγγας καλεῖ. καὶ μὴν 
2.28	ὀπισθοκόμαι μὲν εὐβοεῖς, ἀκροκόμαι δὲ θρᾷκες λέγονται. 
2.29	  κουρᾶς δὲ εἴδη κῆπος τε καὶ σκάφιον, καὶ πρόκοττα, καὶ 
2.29	περιτρόχαλα. τὴν δὲ πρόκοττάν φασιν εἶναι, ὅταν τις τὰ ἔμπροσθεν 
2.29	κομᾷ, τὰ πρὸ τῆς κοττίδος· οὕτω γὰρ οἱ δωριεῖς καλοῦσι τὴν κεφαλήν.
2.29	οἱ δὲ οὐδὲ κουρὰν οἴονται εἶναι τὴν πρόκοτταν, ἀλλ' αὐτὰς 
2.29	τὰς ὑπὲρ τὸ μέτωπον τρίχας. ἔλεγον δὲ καὶ πρὸς φθεῖρα κείρεσθαι 
2.29	τὴν πένθιμον κουράν, ὡς εὔβουλος ὁ κωμικός.  
2.29	ἐκαλεῖτο δέ τις καὶ ‘ἑκτόρειος κόμη,’ περὶ ἧς φησὶν ἀναξίλας 
2.29.8 	
2.29	  τὴν ἑκτόρειον τὴν ἐφίμερον κόμην. 
2.30	τίμαιος δὲ τὴν κουρὰν ταύτην προσεστάλθαι μὲν 
2.30	δεῖν περὶ τὸ μέτωπον λέγει, τῷ δὲ τραχήλῳ περικεχύσθαι. ἔτρεφον
2.30	δέ τινες ἐκ πλαγίου κόμην ἢ κατόπιν ἢ ὑπὲρ τὸ μέτωπον ποταμοῖς
2.30	ἢ θεοῖς, καὶ ὠνομάζετο πλοχμὸς ἢ σκόλλυς ἢ σειρὰ τριχῶν· 
2.30	τὴν γὰρ κοσύμβην οὐκ ἂν προσοίμην, ἀλλὰ τὸν ἀττικὸν κρωβύλον. 
2.30	ἐκαλεῖτο δέ τι καὶ πηνήκη, καὶ προκόμιον προσθετόν, οὐ γυναιξὶ 
2.30	μόνον ἀλλὰ καὶ ἀνδρῶν τοῖς ἐνδεῶς εἰς κόμης λόγον πράττουσιν. 
2.31	τὸ δ' αὐτὸ καὶ ἔντριχον ὠνόμαζον. οἱ δὲ περὶ τὴν κόμην χειροτέχναι
2.31	κομμωταί, καὶ κομμώτριαι αἱ γυναῖκες. οἱ δὲ καὶ κεροπλάστας 
2.31	αὐτοὺς ἐκάλεσαν, εἰ κέρας ἡ κόμη· ὃ καὶ ὅμηρον δηλοῦν
2.31	τινὲς ἔφασαν, εἰπόντα τὸν πάριν ‘κέραι ἀγλαόν’ ὅθεν καὶ 
2.31	παρὰ σοφοκλεῖ ὀρθόκερως φρίκη, οἷον ὀρθόθριξ  
2.31	καὶ κέρας βοὸς τὴν τρίχα. εὐθετῆσαι δὲ ἔλεγον τὰς τρίχας, καὶ 
2.31	ὑπόσπειραν εἶδος τριχῶν πλέγματος, ὥσπερ καὶ σπεῖραν. οὐ μὴν 
2.32	οὐδὲ ἡ τῶν κουρέων χειροτεχνία ἔξω τῆς κεφαλῆς. τούτους δὲ 
2.32	καὶ κορσωτῆρας ἐκάλουν. ὧν τὰ ἐργαλεῖα κτένες καὶ ξυρόν, οὗ τὴν  
2.32	θήκην ξυροδόκην ἀριστοφάνης καλεῖ, καὶ 
2.32	μαχαιρίδας, ἃς καὶ κουρίδας ὠνόμαζον. διὰ τοῦτο καὶ κόρσας τινὲς 
2.32	ἐκάλεσαν τὰς τρίχας, διὰ τὸ κείρεσθαι. ἔλεγον 
2.32	δέ τι οἱ κωμῳδοὶ καὶ κείρεσθαι μιᾷ μαχαίρᾳ, ἐπὶ 
2.32	τῶν καλλωπιζομένων· τὴν δὲ μάχαιραν ταύτην καὶ ψαλίδα κεκλήκασιν. 
2.33	ἀκαρὲς μέντοι τὸ σμικρὸν λέγεται, ὃ διὰ τὴν σμικρότητα οὐκ 
2.33	ἔστι κεῖραι· καὶ ἀκαρὴς καιρός, καὶ ‘πλοῦς ἀκαριαῖος’ ὁ βραχὺς 
2.33	παρὰ δημοσθένει. κείρειν, κείρεσθαι, κουρά. καὶ ἀποκεκαρμένος,
2.33	ὡς ὑπερείδης, καὶ ἀποκαρτέον, ὡς εὔπολις. 
2.33	καὶ κουριᾶν τὸ κομᾶν, ἀπὸ τοῦ δεῖσθαι κουρᾶς, 
2.33	ὥσπερ καὶ κουριῶν ὁ αὐχμῶν καὶ κομῶν. καὶ ἐν χρῷ κουρίαι οἱ 
2.33	ἐν χρωτὶ κεκαρμένοι. παρακόμους δὲ τοὺς κομῶντας ἄμφις
2.33	εἴρηκεν ὁ κωμικός, φερεκράτης δὲ ἐν χρῷ 
2.33	κουριῶντας, ἢ ὅστις τοὺς αὐτομόλους αὐτοῦ διεσκεύασεν. καὶ 
2.33	αὐχμεῖν δὲ τὴν κόμην ἔλεγον, ὡς ὅμηρος 
2.33	    αὐχμεῖς δὲ κακῶς καὶ ἀεικέα ἕσσαι· 
2.34	φρύνιχος δὲ ὁ κωμικὸς αὐχμᾷς ἔφη. τὸν δὲ τοιοῦτον
2.34	αὐχμηρὸν ξενοφῶν κέκληκεν, ὡς πλάτων
2.34	αὐχμηρότατον. ἐπὶ δὲ τοῦ ἐναντίου ὅμηρος 
2.34	 
2.34	  αἰεὶ δὲ λιπαροὶ κεφαλὰς καὶ καλὰ πρόσωπα.  
2.34	ἐκτενισμένοι μὲν εἴρηκεν ἀρχίλοχος, καὶ ἀναξίλας
2.34	 
2.34	    ἡμεῖς δέ γ' ἐκτενίζομεν τελέσιππον οἱ οἰκόσιτοι, 
2.34	ἀριστοφάνης δὲ 
2.34	      λούσησθε καὶ κτενίσησθε πρὸς τὸν ἥλιον, 
2.35	σοφοκλῆς δὲ ἀκτένιστος. ἔλεγον δὲ καὶ κεφαλὴν περίθετον,
2.35	ὡς ἀριστοφάνης, καὶ ὡς ἂν εἴποιεν οἱ νῦν 
2.35	περιθέτην, καὶ πάλιν τὴν περίθετον κόμην. καὶ διεκτενίσθαι τὰς 
2.35	τρίχας, παραλελέχθαι δὲ τὸ τὰς περιττὰς ἀφῃρῆσθαι· ὅθεν καὶ 
2.35	παρὰ φερεκράτει ‘ἄσμηκτος ἀπαράλεκτος.’ καὶ παραπλέκειν
2.35	τὰς τρίχας τὸ ἀναπλέκειν, καὶ ‘παραπεπλεγμένη ἀθηνᾶ’ ἡ 
2.35	ἀναπεπλεγμένη. καὶ ἑψήσασθαι δὲ τὴν κόμην τὸ καταχρῶσαι 
2.35	ἔλεγον· 
2.35	        καὶ τὴν κόμην ἡψήσατο, 
2.35	καὶ ἑφθὴν τὴν κόμην καὶ ξανθίζεσθαι. καὶ μελαίνεσθαι τὴν 
2.35	κόμην, καὶ μέλασμα τὸ τῆς κόμης βάμμα. ὁ δὲ ἀπόλλων ἀκειρεκόμης.
2.35	
2.35	  ὑπόκειται δὲ τῇ κόμῃ κεφαλή, καὶ δέρμα ἐλαφρόν τε καὶ 
2.36	κοῦφον ἐπιτέταται κατακεκεντημένον, ὡς φησὶν ὁ πλάτων 
2.36	εἰς τριχῶν ἔκφυσιν, καὶ ὥσπερ φυτὰ τὰς τρίχας ἐπάρδον 
2.36	τῷ ἔνδοθεν πνεύματι. καὶ τὸ μὲν σύμπαν ὀστοῦν καλεῖται κεφαλῆς 
2.36	κύτος, ἥρμοσται δὲ ἐκ συμβολῶν αἳ καλοῦνται ῥαφαί, πριόνων δίκην  
2.36	ὠδοντωμένων κατὰ τὰς προβολάς τε καὶ κοιλότητας εἰς ἀλλήλας 
2.37	ἐνηρμοσμέναι. ὠνόμαζον δ' αὐτὰς ἰατρῶν παῖδες στεφανίτιδάς τε 
2.37	καὶ λαβδοειδεῖς καὶ λεπιδοειδεῖς καὶ ἄλλα τοιαῦτα ὀνόματα, καὶ 
2.37	ἐφιλονείκουν περὶ τοῦ πλήθους αὐτῶν, εἴτε πέντε χρὴ τὰς ῥαφὰς 
2.37	ἀριθμεῖν εἴτε πλείους εἴτε ἐλάττους, πάντων μὲν ὁμολογούντων 
2.37	ἐλάττους εἶναι τὰς τῶν γυναικείων κεφαλῶν ῥαφάς, ἡροδότου 
2.37	δὲ φάσκοντος μετὰ τὸν ἐν πλαταιαῖς φόνον ἐν τοῖς περσικοῖς 
2.37	νεκροῖς εὑρεθῆναι κεφαλὴν μηδεμίαν ἔχουσαν ῥαφῆς συμβολήν. 
2.38	λέγει δέ που καὶ ἄρατος ἐν τοῖς ἰατρικοῖς 
2.38	  ἤδη γάρ ποτ' ὄπωπα καρήατα πολλὰ μὲν αὕτως 
2.38	  μεσσατίης κορυφῆς μούνῃ συνεερμένα ῥαμμῇ, 
2.38	  πολλαὶ δ' ἀρραφέες κεφαλαὶ πάγεν ἀνθρώποισιν. 
2.38	τὴν μέντοι κεφαλὴν οἱ ποιηταὶ καὶ κώδειαν καλοῦσιν, 
2.38	ἀπὸ τῆς τοῦ μήκωνος κεφαλῆς ὀνομάσαντες. καλεῖται δὲ τὸ μὲν 
2.38	σύμπαν πόλος καὶ κρανίον, καὶ κόγχος παρὰ λυκόφρονι 
2.38	  τυπεὶς σκεπάρνῳ κόγχον εὐθήκτῳ μέσον· 
2.39	παρὰ δὲ ἀριστοφάνει σκάφιον, 
2.39	  ἵνα μὴ καταγῇς τὸ σκάφιον πληγεὶς ξύλῳ. 
2.39	τὸ δ' ἔγκοιλον αὐτοῦ κορυφή, ὅπερ ἐν τοῖς ὀρφικοῖς μέτροις 
2.39	ὀνομάζεται μεσόκρανον. καὶ μὴν καὶ στεφάνην καλοῦσι 
2.39	τὸ μέσον ἰνίου τε καὶ βρέγματος. τὸ δὲ ὑπὲρ τὸ μέτωπον βρέγμα 
2.39	καὶ βρεχμόν, τὸ δὲ προῦχον ὑπ' αὐτῷ μέτωπον, τὰ δὲ ἑκατέρωθεν  
2.39	κροτάφους, τὸ δὲ κατόπιν ἰνίον, ὅτι ἀπ' αὐτοῦ αἱ ἶνες ἐκπεφύκασιν. 
2.40	ἡ δὲ τελευταία τῶν τριχῶν περὶ τῇ κεφαλῇ περίοδος καὶ στεφάνη
2.40	καὶ περίδρομος ἐπίκλην ἔχει. τὸ δὲ ὑπὸ ταῖς θριξὶ πᾶν κρανίον. 
2.40	τοὺς δὲ κροτάφους ἔνιοι καὶ κόρρας καλοῦσιν· καὶ τοῦτο εἶναι τὸ 
2.40	ἐπὶ κόρρης παίειν. καὶ ὅμηρον δὲ αὑτοῖς νομίζουσι 
2.40	συμμαρτυρεῖν, εἰπόντα 
2.40	    κόρσην· ἡ δ' ἑτέροιο διὰ κροτάφοιο πέρησεν. 
2.41	  καὶ τὰ μὲν κεφαλῆς νοσήματα κεφαλαία καὶ κεφαλαλγία καὶ 
2.41	καρηβαρία καὶ ἡμικρανία, ἡμίκραιρα καὶ ἴλιγγος καὶ σκοτοδινίασις
2.41	καὶ σκοτοδινία· πλάτων δ' ἔφη ‘ἐσκοτώθην
2.41	καὶ ἰλιγγίασα.’ καὶ καρηβαρικὸν ποτὸν ἢ βρῶμα· τὸ δὲ τοῦτο 
2.41	ποιεῖν καροῦν ἀντιφῶν φησίν. κεφαλαλγὲς σιτίον, ὡς 
2.41	‘τὸν τοῦ φοίνικος ἐγκέφαλόν’ φησιν ὁ ξενοφῶν. 
2.41	καὶ καρηβαρικὸν τὸ πάθος τηλεκλείδης. τὸ δὲ ὑπὸ 
2.41	μέθης τοῦτο πάσχειν καρηβαρᾶν ἀριστοφάνης. 
2.41	τάχα δὲ καὶ τὸ καραδοκεῖν εἴη ἂν ἀπὸ τοῦ κάρα πεποιημένον, 
2.41	κυρίως ἐπὶ τῶν παραφερόντων τὴν κεφαλήν, ὡς μὴ βληθεῖεν. εἰρήκασι
2.41	δὲ οἱ κωμικοὶ καὶ ‘κατωκάρα κρέμαται’ 
2.41	καὶ ‘κραιπαλᾶν.’  
2.42	  τὰ δὲ ἀπὸ κεφαλῆς ὀνόματα περικεφαλαία, παρεγκεφαλίς, 
2.42	ἐγκέφαλος, κεφάλαιον, ἐπικεφαλαιῶν, συγκεφαλαιώσασθαι, προσκεφάλαιον,
2.42	κεφαλίδιον. ἐπὶ κεφαλὴν ὦσαι, ἐπὶ κεφαλὴν σπεύδειν, 
2.42	ὡς ὑπερείδης. ἑτερεγκεφαλᾶν, ὡς ἀριστοφάνης, 
2.42	τὸ παραφρονεῖν. κράνος δὲ ἀπὸ κρανίου, ὥσπερ 
2.42	δὴ καὶ ἐπίκρανον, περίκρανον· περίκρανον δὲ οἱ παλαιοὶ τὸ 
2.42	στέμμα ἐκάλουν, καὶ ποτίκρανον τὸ προσκεφάλαιον οἱ κωμικοί.
2.43	κόρυς δὲ ἀπὸ κορυφῆς καὶ κορυφαία. καὶ μὴν 
2.43	ὀνομάζοιτ' ἄν τις εὐκέφαλος, ἢ ὀξυκέφαλος, ὃν ὅμηρον 
2.43	καλεῖ φοξόν, ἢ μακροκέφαλος ὡς τὸ περὶ λιβύην ἔθνος, ἢ κυνοκέφαλος
2.43	ὡς τὸ ζῷον, ἢ εὐρυμέτωπος ὡς ἀλκιβιάδης· ὁ δὲ τοιοῦτος 
2.43	καὶ μετωπίας ὀνομάζεται. σχινοκέφαλον δὲ κρατῖνος 
2.43	τὸν περικλέα εἶπεν. πλάτων δὲ μῦθον ἀκέφαλον.
2.43	ἐκλήθησαν δὲ καὶ δικόρυφοί τινες, οὓς καὶ μακροβίους νομίζουσιν.
2.43	
2.44	  τὸ δὲ ἔνδον ἐν τῇ κεφαλῇ ἐγκέφαλος διπλοῦς κατὰ συμβολήν, 
2.44	εὐρυνόμενος κατὰ τὴν βάσιν τὴν ὄπισθεν, προνεύων εἰς τὸ πρόσθεν. 
2.44	περιειλήφασι δ' αὐτὸν μήνιγγες δύο, ἡ μὲν ἔνδοθεν ἐρυθροτέρα, ἡ 
2.44	δὲ ἔξωθεν στερεωτέρα· καλοῦνται δὲ καὶ εἰλαμίδες, ὅτι περὶ μυελὸν 
2.44	εἰλοῦνται. ὑπὸ δὲ τὴν τοῦ ἐγκεφάλου βάσιν ἡ παρεγκεφαλίς, μυελὸς 
2.44	ἐγκεφάλῳ προσόμοιος, πλὴν ὅσον ἐστὶ μᾶλλον ἐπίξανθος τὴν χροιάν. 
2.45	κάτεισι δὲ εἰς τὸν πρῶτον σφόνδυλον, ᾧ ἡ κεφαλὴ περιστρέφεται, 
2.45	καλεῖται δὲ καὶ ἐπικρανίς· καὶ ἀπ' αὐτῆς ὁ μυελὸς ἔοικεν εἰς τοὺς  
2.45	σφονδύλους ἐπιρρεῖν, ὁπόταν ὑπὸ τοῦ λεπτοτάτου καὶ καθαρωτάτου 
2.45	τῆς τροφῆς ὅ τε ἐγκέφαλος καὶ ἡ παρεγκεφαλὶς τρέφηται. ὑγρὸς δέ 
2.45	ἐστιν ὁ τοῦ ἐγκεφάλου μυελὸς καὶ ἀπαγής, ἀλλ' οὐχ ὥσπερ ὁ τῶν 
2.45	ἄλλων ζῴων συνεστηκώς. 
2.46	  τὸ δὲ ὑπὲρ τῇ κεφαλῇ μέτωπον καὶ μετώπιον, ἀφ' οὗ καὶ ἐν 
2.46	ἵπποις τὸ προμετωπίδιον, καὶ τὸ ‘μετωπηδὸν ἔταξαν τὰς ναῦς,’ 
2.46	καὶ κατὰ μέτωπον, καὶ ἀντιμετώπους, καὶ μέτωπον τῆς φάλαγγος. 
2.46	καλεῖται δὲ καὶ τὸ ἐπὶ τοῦ μετώπου δέρμα προμετωπίδιον, αἱ δὲ ἐν 
2.46	αὐτῷ γραμμαὶ στολίδες καὶ ἀμαρυγαί. 
2.47	  τὸ δὲ ὑπὸ τῷ μετώπῳ πρόσωπον, ὃ μόνον ἐπὶ τῶν ἀνθρώπων 
2.47	οὕτω καλοῦμεν· ἐπὶ γὰρ τῶν ζῴων προτομήν, ὡς ἐπὶ τῶν ὀρνίθων 
2.47	ῥύγχος καὶ ῥάμφος. ἀπὸ δὲ τοῦ προσώπου ὀνόματα εὐπρόσωπος, 
2.47	δυσπρόσωπος, ἀπρόσωπος. καὶ προσωπεῖον τὸ μορμολυκεῖον· τὸ δ' 
2.47	αὐτὸ καὶ προσωπίς. ἡ δὲ νέα κωμῳδία καὶ 
2.48	προσωποποιὸν εἴρηκεν ὃν ἡ ἀρχαία σκευοποιόν. καὶ 
2.48	προσωποῦττα δέ τι παρὰ τοῖς ἀττικοῖς ὠνομάζετο χαλκοῦν ἀγγεῖον, 
2.48	ἐχίνῳ παραπλήσιον, περὶ τὸ στόμα ἔχον πρόσωπα λεόντων ἢ βοῶν,  
2.48	ἀφ' ὧν καὶ ὠνόμαστο. ἀποπροσωπίζεσθαι δὲ τὸ καθαίρειν τὸ πρόσωπον 
2.48	φερεκράτης εἶπεν· 
2.48	    οὐδ' ἀποπροσωπίζεσθε κυάμοις. 
2.49	  τοῦ δὲ προσώπου μέρη ὀφρύες. καὶ ὀφρύων γεῖσα αἱ προβολαί·
2.49	καὶ ‘ὀφρύσιν ἀπογεισῶσαί’ φησιν ὁ ξενοφῶν.
2.49	καὶ ὀφρύων τρίχωσις. καὶ ὀφρύες ἐπαιρόμεναι καὶ δασυνόμεναι.
2.49	καὶ τὰς ὀφρῦς αἴρων ὁ ὑπερήφανος, καὶ πάλιν τὰς 
2.49	ὀφρῦς ἀνασπῶν ἢ τὰς ὀφρῦς αἰωρῶν ἢ τὰς ὀφρῦς ἀνέλκων, 
2.49	ἢ τὰς ὀφρῦς ἀνατείνων ὑπὲρ τὰ νέφη· καὶ τὰς ὀφρῦς συνάγων 
2.49	ὁ φροντιστής, τὰς ὀφρῦς συνέλκων. μεσόφρυον δὲ τὸ τῶν ὀφρύων 
2.49	μέσον, ὃ καὶ μετώπιον ὠνόμαζον. καὶ σύνοφρυς ἀνὴρ καὶ γυνή· 
2.50	τὸν δὲ τοιοῦτον μίξοφρυν κρατῖνος καλεῖ. καὶ μὴν 
2.50	παρὰ τοῖς τραγῳδοῖς τὸ συνωφρυῶσθαι ἐπὶ 
2.50	τῶν λυπουμένων. ὁ δὲ κωμικὸς ἀμειψίας τὸ νεύειν 
2.50	ὀφρυάζειν εἴρηκεν, ὅπερ ὅμηρος ‘ὀφρύσι νευστάζων.’ καὶ 
2.50	ὀφρύας καλοῦσι τὰ ἀνέχοντα τῆς γῆς. ἤδη δέ τινες τῶν ἰατρῶν 
2.50	τίλους ὠνόμασαν ταύτας τὰς τρίχας. καλοῦνται δ' ὀφρύων κεφαλαὶ 
2.50	μὲν τὰ πρὸς τῇ ῥινὶ μέρη, οὐραὶ δὲ τὰ πρὸς τοῖς κροτάφοις. 
2.51	  ὀφθαλμοί, ὄμματα, ὄψις. καὶ τὰ ἀπ' αὐτῶν ὀνόματα εὐόφθαλμος 
2.51	καὶ εὐοφθαλμότερος, ὡς ξενοφῶν, εὔοπτος,  
2.51	ὀξυωπής, ὀξυωπίας, ὀξυδερκής· ὀξυδερκέστατον δὲ ἡρόδοτος 
2.51	λέγει. ἀμβλυωπία, ἀφ' ἧς ἀμβλυωπὸς παρ' εὐριπίδῃ·
2.51	ἀλλ' ἔστι ποιητικώτερον, βέλτιον δ' ὁ ἀμβλυώττων. ὀφθαλμία.
2.51	παραβλώψ, φολκός, διάστροφος, στρεβλός· ὁ γὰρ στραβὸς ἰδιωτικόν,
2.52	καὶ οἱ στράβωνες ἐν τῇ νέᾳ κωμῳδίᾳ. ἰλλὸς 
2.52	δὲ ὑπὸ τῶν ποιητῶν καλεῖται, καὶ ἰλλώπτειν ἐν 
2.52	τῇ κωμῳδίᾳ τὸ παραβλέπειν, καὶ κατιλλώπτειν 
2.52	τὸ καταβλέπειν ἐπὶ χλευασμῷ, καὶ δενδίλλειν. ὁμοίως τὸ ‘τὼ ὀφθαλμὼ 
2.52	παραβάλλειν.’ λέγεται δὲ καὶ ‘ταυρηδὸν ὑποβλέπειν·’ καὶ ἀναβλέπειν 
2.52	μὲν εἰς τὸν οὐρανόν, καταβλέπειν δ' εἰς τὴν γῆν, ἀντιβλέπειν δὲ τῷ 
2.52	ἡλίῳ καὶ ἀντωπεῖν. δυσωπεῖσθαι δὲ τὸ ὑποπτεύειν τι ἰδόντα. καὶ 
2.53	ὑπώπια τὰ ὑπὸ τοὺς ὦπας τῶν πληγῶν ἴχνη. καλεῖται δ' οὕτω καὶ 
2.53	τὰ ὑπὸ τοὺς ὀφθαλμοὺς ὀστᾶ, ἐφ' ὧν καὶ τὰ ἴχνη· ταῦτα δὲ καὶ 
2.53	ὑποφθάλμια παρ' ἐνίοις ὀνομάζεται. καὶ παρωπὶς ἡ καλουμένη 
2.53	προσωπὶς τῶν γυναικῶν, καὶ παρώπια τὰ παρὰ τοὺς ὦπας τῶν ἵππων
2.53	προβλήματα, ἅ τινες κανθήλια καλοῦσιν. καὶ ὀπή, δι' ἧς ἔστιν 
2.53	ἰδεῖν. καὶ ‘ἐνώπια παμφανόωντά’ φησιν ὅμηρος τὰ ἐντὸς 
2.53	τῶν θυρῶν· παρὰ δὲ τοῖς τραγῳδοῖς ‘προνώπια’
2.53	τὰ πρὸ τῶν θυρῶν· καὶ ἀνοπαῖα τὰ ἄνω, ἀπὸ τῶν ὠπῶν. 
2.54	καὶ θουκυδίδης περιωπὴν τὴν περιάθρησιν. ὀπαίαν δὲ οἱ 
2.54	ἀττικοὶ τὴν κεραμίδα ἐκάλουν, ἣ τὴν ὀπὴν ἔχει. ἱπποκράτης 
2.54	δ' ὀφθαλμὸν ἰλλαίνειν φησὶ τὸν διάστροφον γινόμενον
2.54	καὶ ἀνίλλωμα τὸ ἀνάβλεμμα. οἱ δὲ καὶ ἴλλους τοὺς ὀφθαλμοὺς 
2.54	ὠνόμασαν, καὶ τὸ σιλλαίνειν ἐπὶ χλευασμῷ σείειν τοὺς ὀφθαλμούς, 
2.54	ὅθεν καὶ τὸ χλευαστικὸν ποίημα σίλλος. ἔστι δ' ἀπὸ τούτων ὁρᾶν, 
2.54	προορᾶν, ὑφορᾶσθαι, καθορᾶν, ὁρατή, ὁρατά, ἀόρατα, καὶ ὡς ἀντιφῶν
2.54	  τὸ ὁρῶν, καὶ ὁράματα ὡς ξενοφῶν, 
2.54	καὶ ὡς δημοσθένης, ὅραμα τὸ θέαμα· 
2.55	παρὰ δὲ πλάτωνι καὶ ἀνόρατον ἐν τιμαίῳ γέγραπται. 
2.55	παρορᾶν, παρεωρᾶσθαι, παρεωρακώς, ἐνορᾶν, ἐνεωρακώς, περιορᾶν, 
2.55	ὑπερορᾶν, ἐφορᾶν, ἔφοροι, καὶ ‘ἐφορωμένους’ καὶ ‘ἐφορῶντας’ ὡς 
2.55	ξενοφῶν, καὶ ‘τῆς ἐφορείας’ ὡς λυσίας,
2.55	ἐνορῶν καὶ συνορῶν. καὶ θέα καὶ θεᾶσθαι καὶ θέαμα 
2.55	καὶ θέατρον καὶ θεατὴς καὶ συνθεατής, καὶ θεωρὸς καὶ συνθεωρός, 
2.55	συνθεωρία καὶ θεωρία καὶ θεωρικὸν καὶ τὰ τοιαῦτα, ὅς' ἂν ἀπὸ 
2.55	τοῦ θεᾶσθαι λέγηται· οἱ γὰρ πυθῶδε θεωροὶ καὶ θεωρικὴ ὁδὸς καὶ 
2.55	θεωρὶς ναῦς ἀπὸ τοῦ πρὸς θεὸν ὀρούειν τοὺς ἐν αὐτῇ λέλεκται. 
2.56	ἀπὸ δὲ τῆς θέας θεατόν, ἀθέατον, ἀθεάτως, καὶ ‘οὐσία θεατή’ φησιν 
2.56	ὁ πλάτων, καὶ θεάτρια καὶ συνθεάτρια, ὡς ἡ παλαιὰ
2.56	κωμῳδία. ἔστι δ' ἐκ τούτων καὶ τὸ βλέπειν,  
2.56	βλέμμα, ἀνάβλεμμα, παράβλεμμα, ἀπόβλεμμα παρὰ φρυνίχῳ τῷ 
2.56	κωμικῷ. ἀριστοφάνης δὲ καὶ βλέπος που 
2.56	λέγει καὶ βλέπησιν. ὑποβλέπειν, παραβλέπειν,
2.56	ἐμβλέπειν, καταβλέπειν, ἀναβλέπειν, ἀντιβλέπειν, ἀποβλέπειν.
2.56	ξενοφῶν δὲ ‘τὰ ἀναβλέμματα’ καὶ
2.56	‘ἀντιβλέψεις’ εἶπεν. ἀποβλεπόμενοι δὲ καὶ ἀποβλεφθῆναι. 
2.56	καὶ περίβλεπτος παρὰ ἰσοκράτει ὁ θαυμαστὸς καὶ ἔνδοξος·
2.56	καὶ ἀποβλεφθῆναι ἐπὶ τοῦ θαυμασθῆναι αἰσχίνης εἶπεν 
2.56	ὁ σωκρατικός. 
2.57	  ὄψις ἡ αἴσθησις καὶ τὰ ὄμματα, καὶ ὄψις ὁ ὄνειρος. ὄψομαι, 
2.57	ὀφθήσομαι, ὦμμαι ὡς ἰσαῖος· ἀντιφῶν
2.57	δὲ καὶ τὸ ὀψόμενον εἶπε, καὶ τῇ ὄψει οἷον τοῖς ὀφθαλμοῖς,
2.57	καὶ ὀπτήρ, καὶ ἄοπτα. εἴη δ' ἂν 
2.57	ἐκ τούτων ὑποψία καὶ ὑπεροψία καὶ ὑπερόψεσθαι, ὑπεροπτικός, 
2.57	ὑπεροπτικῶς, ὑπόπτως, ὑπερόπτης, αὐτόπτης, ὑπόπτης, καθύποπτος
2.57	ὡς ἀριστοφάνης, καχύποπτος ὡς πλάτων, 
2.57	καὶ ἀνύποπτος ὡς ξενοφῶν, καὶ 
2.58	ἀνυποπτότερος ὡς λυσίας, καὶ ἄοπτα ὡς ἀντιφῶν, 
2.58	καὶ ἀπερίοπτοι ὡς θουκυδίδης. οὗτος δὲ 
2.58	καὶ πρόσοψιν καὶ πρόοψιν καὶ  δίοψιν καὶ 
2.58	ἔποψιν εἴρηκεν, ἡρόδοτος δὲ καὶ ἄποψιν. δυσωπούμενος.
2.58	παρῶπται, παρόψονται, καὶ ὡς ἰσοκράτης περιόπτους
2.58	καὶ περιβλέπτους, καὶ ἀπόβλεπτος καὶ ἀποβλεπόμενος,
2.58	καὶ αὐτόπτης, καὶ ὡς ἀνδοκίδης σύνοπτον καὶ 
2.58	σύνοπτα, καὶ ὡς ἰσαῖος εὐσύνοπτα, καὶ ὡς δημοσθένης
2.58	  ἐπόπτας, καὶ ἐποπτεῦσαι δ' ἐν μυστηρίοις. καὶ ἀνεπόπτευτον
2.58	ὑπερείδης φησίν, καὶ διοπτεύειν κριτίας
2.59	καὶ ἀντιφῶν, ἀντιφῶν δὲ καὶ εἴσοπτοι, 
2.59	δημοσθένης δὲ προῦπτον, ἡρόδοτος 
2.59	δὲ κατόπτας, ξενοφῶν δὲ ὀπτῆρας. εἴρηται 
2.59	δὲ καὶ ὀπτήρια τὰ δῶρα τὰ παρὰ τοῦ πρῶτον ἰδόντος τὴν νύμφην 
2.59	νυμφίου διδόμενα. 
2.59	  ἐρεῖς δὲ καὶ ἀμβλὺ ὁρᾶν, ὀξὺ βλέπειν. καὶ ἐξωμματῶσθαί 
2.59	φησιν ἀριστοφάνης τὸν πλοῦτον ἐν ἀσκληπιοῦ. καὶ 
2.59	βλέμμα εὔτονον, ἑστηκός, σῶφρον, ὑγιαῖνον, σεμνόν, ἀνδρῶδες, ἀνδρεῖον,
2.60	ἀρρενωπόν, ἀπειλητικόν· καὶ τἀναντία βλέμμα ὑγρόν, 
2.60	ἄνανδρον, θηλυκόν, θῆλυ, γυναικεῖον, θηλυπρεπές, ἀχρεῖον, ἀνατετραμμένον.
2.60	κτησίας δέ πού φησιν ἀναβάλλειν 
2.60	τὰ λευκὰ τῶν ὀφθαλμῶν τὸν σαρδανάπαλλον. 
2.60	  προσήκοι δ' ἂν τούτῳ τῷ μέρει τυφλός, τυφλούμενος, πεπηρωμένος
2.60	τοὺς ὀφθαλμούς· ὡς ἐπὶ τὸ πολὺ γὰρ τὴν πήρωσιν μετὰ 
2.60	προσθήκης τῶν ὀφθαλμῶν λέγουσιν, ὡς ἄνευ τῆς προσθήκης ἄδηλον 
2.60	ὂν ποίου μέρους ἡ πήρωσις ἐστίν. ἀνάπηρος δ' ἐστὶν ὁ πᾶν τὸ 
2.61	σῶμα πεπηρωμένος, ὡς ἰσαῖος ἐν τῷ κατὰ ἀρεσαίχμου 
2.61	‘κατέλιπεν ἐν τῷ χωρίῳ γέροντας καὶ ἀναπήρους.’ ἀντιφῶν δ' 
2.61	ἐν τοῖς περὶ ἀληθείας καὶ ἀνάπηρα εἴρηκεν, κρατῖνος  
2.61	δ' ἐν πλούτῳ ἀναπηρίαν. τάχα δὲ καὶ τὸ ἔμπηρα
2.61	τούτοις προσήκει καὶ τὸ ἄπηρα. 
2.61	  προσθετέον δὲ τούτοις καὶ τάδε· γλαυκός, γλαυκιῶν, χαροπός. 
2.61	μελανόμματος, μυωπίας, μελανόφθαλμος, ἑτερόφθαλμος· τὸ γὰρ 
2.62	μονόφθαλμος παρ' ἡροδότῳ ἐπὶ τῶν ἐκ φύσεως ἕν' 
2.62	ἐχόντων ὀφθαλμόν, οἷον κυκλώπων καὶ ἀριμασπῶν. ῥηθείη δ' ἂν 
2.62	τοὺς ὀφθαλμοὺς ἐξορύττειν, σβεννύναι, κενοῦν, κοιλαίνειν, βαθύνειν, 
2.62	σπαράττειν, ἐκ πυθμένων ἀνασπᾶν, ἀνέλκειν. καὶ ὀφθαλμὸς ὕφαιμος, 
2.62	ταραχώδης. κυλοιδιῶν καὶ κοιλόφθαλμος καὶ κοιλοφθαλμιῶν ὁ 
2.62	ἐξόφθαλμος καὶ ἐποφθαλμιῷεν οἷον φθονοῖεν. καὶ ἐποφθαλμιᾶν 
2.62	τὸ ἐπιθυμεῖν τινος, καὶ ὠφθαλμίασε τὸ ἐπεθύμησεν ὑπερείδης.
2.63	ὁ δὲ πλάτων εἴρηκε φωσφόρα ὄμματα· λέγοιντο
2.63	δ' ἂν ὀφθαλμοὶ λάμποντες, στίλβοντες, θυμοειδεῖς, πυρώδεις· 
2.63	μαρμαρυγὰς ἀφιέντες, αἴγλην, αὐγήν· ἡδεῖς, ἐπαγωγοί, ἐπέραστοι. 
2.63	καὶ τὸ ἀπ' αὐτῶν ἀπορρέον ἵμερος. 
2.63	  τὸ δὲ λυόμενόν τε καὶ καταρρέον δάκρυον, ἀφ' οὗ τὸ δακρῦσαι,
2.63	ἀποδακρῦσαι, καταδακρῦσαι, φιλόδακρυς, πολύδακρυς, ἄδακρυς,
2.63	ἀδακρυτί, καὶ ὁ παρὰ τοῖς ποιηταῖς 
2.63	ἀρίδακρυς. ἰσοκράτης  δέ φησιν ἀδακρύτους, καὶ ὅμηρος 
2.64	‘ἀδακρύτω ἔχεν ὄσσε,’ δακρυρροοῦντα δὲ ἄλεξις. 
2.64	ἐρεῖς δὲ καὶ κλαῦσαι, ἀνακλαῦσαι, ἀπέκλαιεν ὡς ἡρόδοτος  
2.64	ἀνακλαύσασθαι, κλαυθμυρίσασθαι, κλαυθμυρισμός ὡς ἰσαῖος,
2.64	κλαυθμός· παρὰ δὲ πλάτωνι καὶ κλαυθμονή.
2.64	ἄκλαυτος δὲ παρ' ὁμήρῳ καὶ σοφοκλεῖ.
2.64	δακρύων, κλαίων, κλαυθμυριζόμενος. κλαυσεῖσθαι δὲ οἱ 
2.64	κωμικοί. καὶ κλαυσιᾶν τὸ κλαῦσαι θέλειν, 
2.64	κλαιήσειν δὲ δημοσθένης. παρὰ δὲ ξενοφῶντι
2.64	καὶ κλαυσίγελως· εἴληπται δ' ἐκ τοῦ παρ' ὁμήρῳ 
2.64	‘δακρυόεν γελάσασα.’ 
2.65	  νόσημα δ' ὀφθαλμῶν ὀφθαλμία καὶ ‘ἐπιτάραξις ὀμμάτων’ παρὰ 
2.65	πλάτωνι. λημᾶν καὶ γλαμᾶν. νυκτάλωψ, καὶ 
2.65	ἄργεμος τὸ καλούμενον λεύκωμα, καὶ ὁ τοῦτ' ἔχων ἄνθρωπος 
2.65	ἐπάργεμος. ἀριστοφάνης δὲ σῦκα τὰ ἐπὶ τῶν ὀφθαλμῶν 
2.65	ἕλκη λέγει, σκνιπὸν δὲ τὸν ἀμυδρὸν βλέποντα σιμωνίδης ὁ ἰαμβοποιός·
2.65	 
2.65	    ἢ τυφλὸς ἤ τις σκνιπὸς ἢ μέγα βλέπων. 
2.66	  μέρη δ' ὀφθαλμοῦ βλέφαρα μὲν τὸ ἐπιπεταννύμενον δέρμα 
2.66	καὶ συγκλεῖον τοὺς ὀφθαλμούς, ἃ καὶ καλύμματα καλεῖται. ὧν τὰ 
2.66	ὑπεράνω σκύνια, ὅθεν καὶ ἐπισκύνια τὰ περὶ τὰς ὀφρῦς γεῖσα. καὶ 
2.66	κύλα δὲ καὶ ἀνάκυλα καὶ ἐπικυλίδες, ἀφ' ὧν καὶ τὸ κυλοιδιᾶν· οἱ δὲ 
2.66	κύλον μὲν τὸ κάτωθεν βλέφαρον, τὸ δ' ἄνωθεν ἐπικυλίδα ἢ κυλίδα. 
2.67	τὰς δ' ἐπὶ τῶν βλεφάρων γραμμάς, οἷον ῥυτίδας, ὠλίγγας οἱ ποιηταὶ 
2.67	λέγουσιν. ἐπὶ δὲ τῶν βλεφάρων τὸ μύσαι καὶ ἐπιμύσαι καὶ καταμύσαι,
2.67	καὶ συμβαλεῖν τὰ βλέφαρα καὶ ἐπιβαλεῖν καὶ καταβαλεῖν 
2.67	καὶ προσβαλεῖν, καὶ κλεῖσαι καὶ ἐπικλεῖσαι καὶ συγκλεῖσαι. καὶ  
2.67	σκαρδαμύξαι λέγουσιν, καὶ ξενοφῶν ἀσκαρδαμυκτί, 
2.67	καὶ ἀριστοφάνης ἀσκαρδάμυκτος. καὶ συνελεῖν βλέφαρον
2.68	τὸ κατανυστάσαι. μεμνῆσθαι δὲ χρὴ ὅτι ἀριστοτέλης
2.68	ἔφη μὴ δύνασθαι συνελθεῖν βλέφαρον ῥαγέν, 
2.68	ὥσπερ οὐδὲ πόσθην οὐδὲ γνάθον. βλεφαρίδες δ' αἱ ἐκπεφυκυῖαι 
2.68	τῶν βλεφάρων τρίχες, οὐ κόσμος τοῖς ὀφθαλμοῖς μόνον, ἀλλὰ καὶ 
2.68	κατὰ χρείαν ἔχουσαι τὴν προβολήν, ὡς τὰ προσπίπτοντα λυπηρὰ 
2.68	ἀποστέγοιεν, καὶ τὰς ὄψεις †κατευθύνουσαι μὴ ἐῷεν πλανᾶσθαι†. διὰ 
2.69	τοῦτο καὶ ὁ θεὸς ἰχθύσι μὲν οὐδὲ βλεφάρων μετέδωκεν, ὄρνισι δὲ 
2.69	βλεφάρων μέν, οὐ μέντοι καὶ βλεφαρίδων, ἵπποις δὲ βλεφαρίδων 
2.69	μέν, ἀλλ' οὐχ ἑκατέρωθεν· τὰ γὰρ κάτω βλέφαρα ψιλὰ αὐτοῖς τριχῶν.
2.69	ὅθεν καὶ σίμων τοῦτο ὄνειδος τῆς ἀμαθίας μίκωνι
2.69	προήνεγκεν, ὅτι καὶ τὰς κάτω βλεφαρίδας προσέγραψεν ἵππου 
2.69	γραφῇ. ὧν δὲ μερῶν αἱ βλεφαρίδες ἐκπεφύκασι, καλοῦνται ἔλυτρα 
2.69	καὶ ἐντριχώματα καὶ ὀρχοὶ καὶ ταρσοί. 
2.70	  ὀμμάτων δὲ τὸ μὲν ἐν μέσῳ μέλαν καλεῖται κόρη, ἧς ἡ 
2.70	αὐγὴ γλήνη, καὶ ὁ περιθέων αὐτὴν κύκλος γραμμὴ κυκλοτερὴς καὶ 
2.70	ἶρις, τὸ δὲ μετὰ τὴν κόρην λευκὸν ἅπαν σφενδόνη καὶ λογάς. τὰ 
2.70	μέρη δὲ τῶν ὀφθαλμῶν χιτῶνας ἐκάλεσαν οἱ ἰατροί. τέτταρες δ' εἰσὶ 
2.70	τὸν ἀριθμόν, καὶ τούτοις προσηγορίας ἔθεντο, τῷ μὲν ἐξωτάτω 
2.70	κερατοειδεῖ, ὅς ἐστι λευκός, στερεός, δυσδιαίρετος, νευρώδης, 
2.70	χονδρώδης, παχύς, διαφανής, τῷ δ' ὑπ' αὐτὸν δευτέρῳ ῥαγοειδεῖ, 
2.71	ὅς ἐστι δασύς, αἱματώδης, χοριοειδής, ἐκτετρημένος, τῷ δὲ τρίτῳ  
2.71	φακοειδεῖ καὶ κρυσταλλοειδεῖ καὶ ὑαλοειδεῖ, τῷ δὲ τετάρτῳ ἀραχνοειδεῖ 
2.71	καὶ ἀμφιβληστροειδεῖ. τά γε μὴν ἔγκοιλα τῶν ὀφθαλμῶν κόγχοι 
2.71	καλοῦνται, ὁ περὶ τοῖς βλεφάροις περίδρομος, ὥσπερ τῶν βλεφάρων 
2.71	τὰ ἑκατέρωθεν ἄκρα κανθοί, ὧν αἱ ῥίζαι ἐγκανθίδες. καὶ οἱ μὲν πρὸς 
2.71	τῇ ῥινὶ ῥαντῆρες καὶ πηγαί, ὅτι καὶ ἀπ' αὐτῶν τὸ δάκρυον ἔρχεται, 
2.71	οἱ δ' ὑπὸ τοὺς κροτάφους παρωπίαι. τὰ δὲ περὶ τῇ κόρῃ μέλανα 
2.71	πεσσοί· ὁ δ' ὑπὸ τὴν ἶριν κύκλος, ὁ τῷ λευκῷ προσιών, ἅλως. τὸ 
2.71	δὲ καταλῆγον τῶν λογάδων πρέμνον καλεῖται. ᾐὼν δὲ πᾶσα ἡ τῶν 
2.71	ὀφθαλμῶν περιγραφή. 
2.71	  ῥὶς καὶ μυκτὴρ καὶ μυκτῆρες, καὶ παρὰ τοῖς ἰατροῖς ῥώθωνες· 
2.72	παρὰ δὲ σοφοκλεῖ καὶ μύξαι οἱ μυκτῆρες κέκληνται, 
2.72	ὅθεν ἴσως καὶ ἐν τῇ κοινῇ χρήσει λύχνοι δίμυξοι, καὶ ἐν τῇ κωμῳδίᾳ 
2.72	  τὸ προμύξαι τὸν λύχνον. ἀνατέτρηνται μέντοι 
2.72	οἱ μυκτῆρες δύο αὐλοῖς εἰς ὁλκὴν πνεύματος, καὶ εἰς τὸν ἐγκέφαλον
2.72	ἀναδιδοῦσι τοῖς αὐλοῖς· ὁδὸν δ' εἰς τὴν ὑπερῴαν ἔχουσι, 
2.73	καθ' ἣν τρυπήμασιν εἰσρεῖ τε καὶ ἐκρεῖ τὸ πνεῦμα. ῥινὸς δὲ σχήματα
2.73	γρυπός, ἐπίγρυπος, ὃν βασιλικὸν οἴονται, σιμός, ὃν εὔχαριν 
2.73	νομίζουσιν· πλάτων δὲ καὶ σιμοπρόσωπον εἴρηκεν 
2.73	ἐφ' ἵππου. καὶ ἀνασιμήνασθαι λέγουσι τὸ ὀσφραινόμενον τῷ σχήματι 
2.73	τῆς ῥινὸς μυσάξασθαι. ἐπὶ δὲ τοῦ σιμοῦ φαίης ἂν ὡς ἔστιν ἡ ῥὶς ἐκ  
2.73	μέσων κοίλη, ὥσπερ ἐπὶ τοῦ γρυποῦ ῥὶς καμπύλη. εὐθύρρις, 
2.73	ἐφ' οὗ τις ἂν εἴποι δικαία ῥίς, εὐθυτενής, ἐξ ἴσου τὸ πρόσωπον
2.74	διακρίνουσα· παραπέμπει γὰρ καὶ εὐθύνει τοὺς ὀφθαλμοὺς τῇ 
2.74	καθ' ἑαυτὴν ἀνοχῇ. αἴσθησις δ' ἐστὶν ὀσφρήσεως, καὶ ἀέρος εἰσροή. 
2.74	λέγοις δ' ἂν ἀπὸ ῥινὸς εὔρινες, ἄρρινες, καὶ ῥινηλατεῖν τὸ τὰς 
2.74	ὀσμὰς ἕλκειν, καὶ ῥινηλάτην κύνα ἡ τραγῳδία. 
2.74	καὶ κατ' ἄλλην χρείαν ὀσφρᾶσθαι, τὰς ὀσμὰς ὑποδέχεσθαι, ἕλκειν τὰ 
2.74	ἀποφερόμενα πνεύματα τῇ ῥινί, τῇ εὐωδίᾳ εὐφραίνεσθαι, τὴν 
2.75	δυσωδίαν ἐκτρέπεσθαι, τὰ εὐώδη εἰδέναι. ἡ μὲν οὖν αἴσθησις 
2.75	ὄσφρησις καλεῖται, τὸ δὲ δι' αὐτῆς ὀσφρᾶσθαι, ὀσφρώμενος, ὀσμώμενος.
2.75	καὶ ὀσμὴ πνεῦμα αὔρα, ὄζει ὄδωδεν· ἀριστοφάνης
2.75	δὲ καὶ ὀζήσει εἴρηκεν. πνεῖ εὐῶδες, καὶ εὔπνουν, καὶ εὔπνοια, 
2.75	εὐοσμία, εὔοσμον, δυσῶδες, ἀῶδες, δύσοσμον, δυσοσμία, δυσωδία, 
2.75	κακοσμία. ἡ γὰρ ὀδμὴ καὶ εὐοδμία
2.76	δοκεῖ μὲν τοῖς πολλοῖς εἶναι καλὰ τὰ ὀνόματα, ἔστι δὲ 
2.76	ποιητικά, ἐν δὲ τοῖς καταλογάδην ἰωνικὰ καὶ αἰολικά· παρὰ μόνῳ 
2.76	δ' ἀντιφῶντι ὀδμὰς καὶ εὐοδμίαν εὕροι τις ἄν. καὶ 
2.76	μὴν καὶ ὀσμυλία ἰχθύων τι γένος, ἡ ὑπὸ τῶν πολλῶν ὄζαινα καλουμένη·
2.76	πολύποδος δ' ἐστὶν εἶδος, ἔχον μεταξὺ τῆς κεφαλῆς καὶ τῶν 
2.76	πλεκτανῶν αὐλὸν δυσῶδες πνεῦμα ἀφιέντα. 
2.76	    τραπόμενον εἰς τοὖψον λαβεῖν 
2.76	  ὀσμύλια καὶ μαινίδια καὶ σηπίδια  
2.76	φησὶν ἀριστοφάνης. καὶ μέντοι χρὴ λέγειν εἰσκρίνεται
2.76	κατὰ τὰς ῥῖνας τὸ πνεῦμα, εἰσρεῖ, ἐκρεῖ, εἰσχεῖται, προχεῖται, 
2.77	εἰσπνέομεν, ἐκπνέομεν, εἰς τὸν ἀέρα ἀναπνέομεν. καὶ ἀναπνοὴ 
2.77	παρὰ πλάτωνι· ἡ γὰρ παρὰ θουκυδίδῃ
2.77	πνοὴ ἐπὶ φυσήματος εἴρηται ἢ ἀνέμου. παρὰ δὲ ξενοφῶντι
2.77	μυκτῆρες εὐπνοώτεροι. διακρίνομεν δὲ τὰ πνεύματα, δοκιμάζοντες
2.77	τὰς ὀσμάς, καὶ πνεῦμα εἰλικρινές. καὶ οἶνος ἀνθοσμίας 
2.77	καὶ εὐώδης. εὐῶδες δὲ καὶ τὸ ἐξ ἀρωμάτων πνεῦμα. ἡ δ' ἐν τοῖς 
2.77	τράγοις δυσωδία ὥσπερ καὶ ἡ ἐν ταῖς μασχάλαις, κινάβρα καλεῖται. 
2.77	καὶ γράσος δ' εἴρηται ἀλλαχοῦ τε καὶ ἐν πόλεσιν εὐπόλιδος. 
2.77	
2.78	  νοσήματα δὲ ῥινῶν τὸ μὲν ἐκ ψύξεως κόρυζα καὶ κατάρρους, 
2.78	τὸ δὲ δυσίατον πουλύπους. τὸ ῥεῦμα μύξα κατὰ ἱπποκράτην 
2.78	καὶ κόρυζα κατὰ τοὺς ἀττικούς. καὶ τὸ ταύτην ἀφαιρεῖν
2.78	ἀπομύττειν. τὸ δ' ἀπεμύττετο ‘ὕλιζε τὰς ῥῖνας’ ἔφη κρατῖνος· 
2.78	ἤδη δέ τινες τῶν κωμικῶν 
2.78	τὸ ἐπὶ κέρδει ἐξαπατᾶν ἀπομύττειν εἶπον. μυκτηρίζειν δὲ λυσίας 
2.78	  καὶ τὸ μυσάττεσθαι, ἀπὸ τοῦ τῷ μυκτῆρι ἐνδείκνυσθαι 
2.78	τὸ δυσχεραίνειν. γίνεται δὲ διὰ μυκτήρων καὶ τὸ ῥέγχειν. τὸν δ' 
2.78	εἴρωνα ἔνιοι μυκτῆρα καλοῦσιν, καὶ μυκτηρισμὸν
2.78	τὴν ἐξαπάτην μένανδρος. 
2.79	  τῆς δὲ ῥινὸς μέρη, τὰ μὲν κοιλώματα θαλάμαι, μυκτῆρες, μυξωτῆρες,
2.79	ὀχετεύματα. αὐτῆς δὲ τῆς ῥινὸς τὸ μὲν ὑπὸ τὰς ὀφρῦς ἠθμός,  
2.79	δι' οὗ διηθεῖται τὸ πνεῦμα, τὸ δὲ μέσον χόνδρος, τὰ δ' ἑκατέρωθεν 
2.79	ἐπὶ τὰ μῆλα νεύοντα ὀστώδη ῥινὸς ῥάχις. τὸ δὲ τὰ τρυπήματα 
2.79	διαιροῦν ὥσπερ τειχίον κίων καὶ διάφραγμα καὶ στυλίς· ἔνιοι δὲ τὸ 
2.80	μὲν ἔνδον διατειχίζον διάφραγμα ῥινός, τὸ δ' ὑπὲρ αὐτὸ προῦχον 
2.80	σαρκῶδες, ὡς ἐπὶ τὸ χεῖλος φέρον, κίονα. τὸ δ' ἀκρορρίνιον ὅλον 
2.80	σφαιρίον· καὶ τὰ μὲν ἔξωθεν τοῦ σφαιρίου ἑκατέρωθεν ἀπῆναι ἢ πτερύγια,
2.80	τὰ δ' ἔνδοθεν μύξαι τε καὶ θαλάμαι, τὸ δὲ ἔδαφος αὐτῶν 
2.80	ληνοί. αἱ δ' ὑπὸ ῥινὶ τρίχες μύσταξ καὶ ὑπορρίνιον, καὶ προπωγώνιον
2.80	ἡ πρώτη βλάστη· αἱ δὲ πρὸς τῷ κάτω χείλει πάππος, 
2.80	τὸ δ' ἐξ ἀμφοῖν ὑπήνη. 
2.81	  καὶ μὴν ἐπί γε τὰ ὦτα ἀνιόντων, αἱ μὲν ὑπὲρ τὸ μέτωπον παρὰ 
2.81	τοὺς κροτάφους σάρκες μύες οἱ δὲ καὶ κέρατα αὐτοὺς ἐκάλεσαν 
2.81	 τὰ δ' ὦτα καὶ ἀκοαί, τό τε μέρος καὶ τὸ ἔργον. καὶ ἀκούειν, 
2.81	κατακούειν, ὑπακούειν, παρακούειν. ὑπήκοοι, κατήκοοι, εὐήκοοι, 
2.81	δυσήκοοι, ἀνήκοοι, ὀξυήκοοι, βαρυήκοοι, αὐτήκοοι, ἀξιάκουστον, 
2.82	ἀνηκουστεῖν, ἀνήκουστον ὡς ξενοφῶν, ἀνηκόως, ἀνηκουστία,
2.82	ἄκουσμα· αἰσχίνης δ' ὁ ῥήτωρ καὶ ἀκρόαμα 
2.82	εἶπεν, ὥσπερ καὶ ξενοφῶν. φαῦλον δ' 
2.82	ὁ μενάνδρου ἀκουστὴς ἀντὶ τοῦ ἀκροατής. παρὰ 
2.82	δὲ πλάτωνι ξυνήκοοι. καὶ εἰσακοῦσαι. καὶ ‘ἐπήκοος  
2.82	γενοῦ’ ἐν εὐχῇ παρὰ τῷ κωμικῷ φρυνίχῳ. κωφός, 
2.83	κωφότης. κυψέλη δὲ τὸ ἐμφράττον τὴν ἀκοὴν καὶ κυψελίς· πεφράχθαι
2.83	τὰ ὦτα, καὶ ἐπιλαβεῖν τὰ ὦτα, καὶ ἐμπεπλῆσθαι τὴν ἀκοὴν 
2.83	τὸ ταῖν χεροῖν φραγῆναι καὶ ἐπισχεῖν. καὶ διατεθρύληκέ μου τὰ ὦτα. 
2.83	ἐπὶ δὲ τῶν ἐν γυμνασίοις πληγῶν τὰ ὦτα κατεαγέναι, καὶ ὠτοκάταξις. 
2.83	ὠτογλυφὶς δ' εἴρηται παρὰ πλάτωνι τῷ κωμικῷ ἐν συμμαχίᾳ· 
2.83	‘ὠτογλυφίδα λαβοῦσα ἀνασκάλλεται.’ ὁ δὲ φιλόσοφος
2.83	πλάτων ἀμφωτίδας λέγει· καὶ νεὼς δ' ἐπωτίδες 
2.83	ὀνομάζονται καὶ ἀμφωτίδες. ἐνώτια ὁ κόσμος ὁ ἐν τοῖς ὠσίν· 
2.84	τὰ δ' αὐτὰ καὶ ἐλλόβια καὶ ἑλικτῆρες. ἐκαλοῦντο δέ τινες ὦτα 
2.84	καὶ ὀφθαλμοὶ βασιλέως, οἱ τὰ λεγόμενα διαγγέλλοντες καὶ τὰ ὁρώμενα·
2.84	ἀπὸ δὲ τῶν ὤτων τούτων τὸ ὠτακουστεῖν πεποίηται. 
2.84	αἰσχίνης δ' ὁ σωκρατικὸς καὶ ἐπ' ἀμφότερα τὰ 
2.84	ὦτα καθεύδειν λέγει. σκολιὸς δ' ὁ τῆς ἀκοῆς πόρος ὁ παραπέμπων
2.84	τὴν φωνὴν εἰς τὰ περὶ τὴν ψυχήν. μετὰ δὲ τοὺς κροτάφους 
2.84	δύο ὀστῶν εἰσὶ πλαγίων συμβολαί, περιειληφότων τὰ ὦτα, ὀνομάζονται
2.85	δὲ ζυγώματα καὶ καρκίνοι. τῶν γε μὴν ὤτων ἡ μὲν ἔξωθεν 
2.85	περιβολὴ κοχλίας, ἡ δ' ἔνδοθεν σκάφος. καὶ τὸ μὲν ἐπὶ τοὺς κροτάφους
2.85	ἐπικλινὲς πτερύγιον, τὸ δὲ κάτω λοβός, τὸ δ' ἔνδον κυψέλη, 
2.85	ἀφ' ἧς ὁ ῥύπος κυψελίς, τὸ δὲ κοῖλον ἀστακός, τὸ δ' ὥσπερ 
2.85	ἔδαφος κρότων. τοῦ δὲ κοίλου τὸ μὲν ὑπὸ τὸ πέρας τοῦ κροτάφου 
2.85	ὑπανεστηκὸς εἰς τὸ ἔσω νεῦον τράγος, τὸ δ' ἀντικείμενον ἀντίτραγος,  
2.85	ὥσπερ καὶ τοῦ λοβοῦ τὸ μὲν προῦχον προλόβιον, τὸ δὲ περὶ τῇ 
2.86	κυψέλῃ τέττιξ, τὸ δ' ὑπὲρ τὸν τέττιγα τραχυνόμενον, ὅπερ ἐστὶ τῆς 
2.86	ἄνω περιφερείας πέρας, ἀντιλοβίς. καὶ τὸ μὲν πρὸς τῷ κροτάφῳ 
2.86	τοῦ τράγου ἀκόνη, ἡ δὲ περὶ τῇ κυψέλῃ κοιλότης ἐχινίσκος, τὸ δὲ 
2.86	κατὰ τὸ τρύπημα μέρος καμάρα, τὸ δ' ἐντὸς κύαρ. μήκων δὲ τὸ 
2.86	κατὰ τὴν ῥίζαν ὑπὸ τὸν λοβόν. ἡ δὲ πᾶσα περιαγωγὴ τοῦ ὠτὸς 
2.86	ὑπὸ τὸ πτερύγιον ἕλιξ, καὶ τὸ ἀνθεστηκὸς αὐτῇ ἀνθέλιξ, καὶ τὸ ὑπ' 
2.86	αὐτῇ κόγχη. ταῦτα μὲν δὴ ἰατροὶ προσεξεῦρον τὰ ὀνόματα· ὁ δ' 
2.86	ἀριστοτέλης τὰ περὶ τὸ οὖς μέρη ἀνώνυμα
2.86	ᾤετο πλὴν λοβοῦ. 
2.87	  ῥινὸς δ' ἑκατέρωθεν ἀνέστηκεν ὑπὲρ τὰς παρειὰς τὰ καλούμενα
2.87	μῆλα, ἥ ἐστιν ὑποφθάλμιος φρουρὰ τῶν ὀφθαλμῶν, ὡς διατειχίζοιντο
2.87	εἰς ἀσφάλειαν ἄνωθεν μὲν ταῖς τῶν ὀφρύων προβολαῖς, 
2.87	κάτωθεν δὲ ταῖς τῶν μήλων ἀνοχαῖς. ὠνόμασται δὲ διὰ τὸ 
2.87	ἀνθεῖν ἐν ὥρᾳ. παρειαὶ δὲ καὶ γνάθοι ἂν καλοῖντο. καὶ ὄνομα 
2.87	μὲν ἀπὸ τῶν παρειῶν ὁ εὐπάρειος καὶ ἡ καλλιπάρειος. λέγοιντο
2.87	δ' ἂν ἀνθοῦσαι παρειαί, εὐανθεῖς, ἐρυθαινόμεναι, λάμπουσαι, 
2.87	στίλβουσαι, ἐρυθριῶσαι, ὑποφαίνουσαι τὴν τῆς αἰδοῦς χροιάν, ὡς ὑπολάμπειν
2.87	αὐταῖς τὸ ἦθος, ὡς ἐμφαίνεσθαι τὴν αἰδῶ. 
2.88	  περὶ δὲ ταύταις ἡ μὲν πρώτη τριχῶν ἄνθη χνοῦς, ὅθεν καὶ τὸ 
2.88	χνοάζειν παρὰ τοῖς ποιηταῖς, καὶ ἴουλος παρὰ τὸ 
2.88	ἕρπειν, καὶ πώγων, ἐπειδὰν ὑποπλησθῇ. καὶ γένειον δὲ κατὰ 
2.88	χρῆσιν ὀνομάζεται, ὅθεν καὶ ὁ ἀγένειος, βαθυγένειος, εὐγένειος, 
2.88	μαδηγένειος, εἰ μὴ τραγικώτερον. παρὰ δὲ τοῖς ποιηταῖς καὶ 
2.88	εὐπώγων τις εἴρηται, ἀλλ' ἔστι σφόδρα εὐτελές. παρὰ δ' ἴωνι  
2.88	τῷ τραγικῷ ἐν τῷ ἐπιγραφομένῳ συνεκδημητικῷ 
2.88	καὶ σπανοπώγων τις ὀνομάζεται, δασυπώγων δ' ἐν ταῖς θεσμοφοριαζούσαις
2.88	ἀριστοφάνους. καὶ πωγωνίας δέ, καὶ πώγωνες
2.88	αἱ ἀκίδες παρὰ τοῖς ποιηταῖς, καὶ παρ' ὁμήρῳ 
2.88	γλωχῖνες. ἐν δὲ τῇ τραγῳδίᾳ ‘πώγων πυρός’ ἡ 
2.88	εἰς ὀξὺ ἀναδρομὴ τῆς φλογός. 
2.89	  ἕποιτο δ' ἂν τούτοις χείλη, ὧν τὸ μὲν ἄνωθεν καλούμενον,
2.89	τὸ δὲ κάτωθεν ὥσπερ καὶ αἱ ὑπ' αὐτὰ γένυες καὶ σιαγόνες, 
2.89	ὧν ἡ μὲν ὑπερκειμένη πᾶσι τοῖς ζῴοις πλὴν κροκοδείλων ἀκίνητος, 
2.89	ἡ δὲ ὑποκειμένη προσάγεται πρὸς κατεργασίαν τῆς τροφῆς, ἣ μόνοις 
2.89	κροκοδείλοις πέπηγεν. καὶ ὅμηρος μὲν ἕρκος ὀδόντων 
2.89	τὰ χείλη καλεῖ, οἱ δὲ παλαιοὶ κωμικοὶ χελύνας.
2.89	ἀπὸ δὲ χειλῶν τὰ μέτρα, ἰσοχειλῆ μὲν τὰ ἐπίμεστα, 
2.89	καὶ ἐπιχειλῆ τὰ ἐνδεᾶ, ὧν ὑπεραίρει τὸ χεῖλος· ἐπιχειλῆ δὲ καὶ 
2.90	τὰ ἐπιπόλαια πράγματα ἀριστοφάνης  εἶπεν. εὔπολις δὲ καὶ 
2.90	νεὼς χείλη εἴρηκεν· 
2.90	    †ἀνωροθία ἡ† παρὰ τὰ χείλη τῆς νεώς. 
2.90	τὸ δὲ συνάγειν τὰ χείλη μοιμύλλειν ἡ κωμῳδία 
2.90	καὶ μοιμυλλᾶν φησί, τὸ δὲ διακινεῖν τὰ χείλη διαμυλλαίνειν· καὶ 
2.90	γὰρ τὰ χείλη μύλλα προσαγορεύουσιν. ὀνομάζεται δ' αὐτῶν τὸ μὲν 
2.90	περὶ ὅλῳ τῷ στόματι κημός, ἡ δ' ἐν τῷ ἄνω χείλει κοιλότης φίλτρον, 
2.90	ἡ δὲ ἐν τῷ κάτω τύπος ἢ νύμφη. καὶ τὸ μὲν προῦχον αὐτῶν  
2.90	προχειλίδια, ἡ δ' εἰς ἄλληλα τῶν χειλῶν συμβολὴ προστόμιον, τὰ δ' 
2.90	ἑκατέρωθεν αὐτῶν ἐπὶ τὰς γνάθους καταλήγοντα χαλινοί. 
2.91	  οἱ δὲ ὀδόντες ταῖς γένυσιν ἐμπεφύκασι δύο καὶ τριάκοντα, ἑκκαίδεκα
2.91	ἑκατέρᾳ σιαγόνι ἐγγεγομφωμένοι. ὧν οἱ μὲν μέσοι τέτταρες 
2.91	καλοῦνται τομεῖς καὶ γελασῖνοι καὶ διχαστῆρες καὶ κτένες, τὸ μὲν ὅτι 
2.91	τέμνουσι τὴν τροφήν, τὸ δ' ὅτι γυμνοῦνται γελώντων, τὸ δ' ὅτι τὸ 
2.91	προσπεσὸν διαιροῦσι, τὸ δ' ὅτι κτείνουσιν ὃ ἂν λάβωσιν· οἱ δ' ἑκατέρωθεν
2.91	ἐν ἑκατέρᾳ τῇ σιαγόνι δύο κυνόδοντες διὰ τὴν ὀξύτητα, ὡς 
2.92	τοῖς τῶν κυνῶν προσεικότες. καὶ οὗτοι μὲν μιᾶς ῥίζης ἐκπεφύκασιν,
2.92	παράκεινται δὲ τούτοις ἐξηρτημένοι δύο ῥιζῶν οἱ γόμφιοι, 
2.92	πέντε ἑκατέρωθεν, ὧν τὸ προῦχον μύλαι διὰ τὸ λεαίνειν ἴσως τὴν 
2.92	τροφὴν ὡς ἡ σιτουργὸς μύλη· εἰσὶ δὲ πέντε τῶν τομέων ἑκατέρωθεν,
2.92	τρισὶ ῥίζαις ἐγγεγομφωμένοι. μεθ' οὓς τελευταῖοι οἱ σωφρονιστῆρες
2.92	εἰσὶν, ἑκατέρωθεν ὀψίγονοι μετ' εἰκοστὸν ἔτος ἀναφυόμενοι· 
2.93	κραντῆρας δ' αὐτοὺς ἄλλοι τε καὶ ἀριστοτέλης 
2.93	καλεῖ, λέγων ἐνίοις καὶ μετ' ὀγδοηκοστὸν ἔτος αὐτοὺς 
2.93	ἀνασχεῖν. ἐν ἑκατέρᾳ δὲ τῇ σιαγόνι τοὺς ἴσους ἀνταριθμητέον. 
2.93	τῶν μέντοι μυλῶν τὸ μὲν πρὸς τῇ σαρκὶ βωμίσκον καλοῦσιν, τὸ δὲ 
2.93	λεαῖνον τὰ σιτία τραπέζας, τὰς δὲ κοιλότητας ὁλμίσκους, τὸ δὲ συναμφότερον
2.93	φάτνας. καὶ σύμπας μὲν ὁ τῶν ὀδόντων στοῖχος φραγμὸς 
2.93	ὀνομάζεται, τούτου δὲ τὸ ὑπὸ τὰς γνάθους γαμφῆλαί τε καὶ 
2.94	σιαγόνες. αἱ δὲ περιειληφυῖαι σάρκες τοὺς ὀδόντας, οὖλα μὲν τὰ  
2.94	ἔξωθεν, ἔνουλα δὲ τὰ ἔνδον· αἱ δὲ μεταξὺ τῶν ὀδόντων ἁρμογαὶ 
2.94	ἁρμοί. φησὶ δ' ἀριστοτέλης ἐλάττους μὲν εἶναι 
2.94	τοὺς γυναικῶν παρὰ τοὺς ἀνδρῶν ὀδόντας, τούτων δὲ ὅσοι μὲν πυκνοὺς
2.94	ἔχουσι καὶ συνεχεῖς, μακροβίους εἶναι, τὸ δ' ἐναντίον ὁπόσοι 
2.94	ἀραιούς. εἰ δὲ δεῖ τι καὶ παραμῖξαι καὶ τῆς γλυκείας ἱστορίας πρὸς τὸ 
2.94	τῆς ἀκοῆς ἐπαγωγόν, πύρρον μέν φασι τὸν ἠπειρώτην τοὺς ὀδόντας 
2.94	εἶναί οἱ συμφυεῖς, ἓν ὀστοῦν γραμμαῖς ἐπιπολῆς εἰς ὀδόντων σχῆμα 
2.94	τετυπωμένον, ταὐτὸν δὲ τοῦτο καὶ εὐρυφυεῖ τῷ κυρηναίῳ συμπεσεῖν. 
2.95	περὶ δὲ τὴν ἀλκάθου κώμην ἐν κύπρῳ μήστορι τῷ κυπρίῳ τοιοῦτον
2.95	βρέφος τεχθὲν ἐκτεθῆναι τέρως ὑποψίᾳ, αἶγα δ' αὐτῷ μαστὸν 
2.95	παρασχεῖν, καὶ κληθῆναι τραφὲν τὸ μὲν πρῶτον αἰγινόμαν αὖθις 
2.95	δὲ εὐρυπτόλεμον, καὶ βασιλεῦσαι κυπρίων. ὁ δὲ νικοκλέους τοῦ 
2.95	κυπρίου πατήρ, ᾧ τὰς παραινέσεις ὁ ἀθηναῖος σοφιστὴς ἔγραψεν, 
2.95	τὸ μὲν ὄνομα αὐτῷ τίμαρχος ἦν, διστοίχους δ' εἶχεν ἄρα τῷ 
2.95	ἀριστοτέλους λόγῳ τοὺς ὀδόντας, κατὰ δὲ τὴν 
2.95	ἴωνος τοῦ χίου δόξαν τριστοίχους ἡρακλῆς. 
2.96	ὀνόματα δ' ἐξ ὀδόντων ‘σίδηρος ὠδοντωμένος’ ὁ πρίων, καὶ ὀδοντοφυεῖν
2.96	τὰ βρέφη, καὶ τὸ τῶν ὀδοντοφυούντων πάθος ὀδοντοφυΐα, 
2.96	καὶ ὀδονταλγία. καὶ τὰ ἰατρῶν ἐργαλεῖα ὀδοντοξέστης καὶ ὀδοντάγρα.
2.96	ὁ δὲ ὀδόντα μὴ ἔχων νωδός, ὡς εὔβουλος 
2.96	λέγει καὶ φρύνιχος ὁ κωμικός· ἀνόδοντα δ' αὐτὸν 
2.96	καλεῖ φερεκράτης. ἡ δὲ ὀδόντας προύχοντας ἔχουσα 
2.96	προόδων καλεῖται.  
2.97	  προσήκοι δ' ἂν τῷ στόματι τὸ χαίνειν, χανεῖν, κεχηνώς, 
2.97	ἀναχάσκειν παρὰ ξενοφῶντι  καὶ ἐγχανεῖν παρ' ἀριστοφάνει.
2.97	ἐκ τούτου δὲ καὶ ὁ κατάγελως καταχήνη
2.97	εἴρηται παρὰ τοῖς κωμικοῖς. 
2.97	καὶ χάνος δὲ παρ' αὐτοῖς τὸ στόμα. 
2.97	  τὸ μὲν δὴ ὑπὸ τοῖς χείλεσιν ἐκ τῆς κάτω σιαγόνος προῦχον 
2.97	ὀξύγενύς τε καὶ γένυς ὀνομάζεται, καὶ τὸ ὑπ' αὐτὸ σαρκῶδες 
2.98	ἀνθερεὼν ἀπὸ τοῦ θριξὶν ἀνθεῖν, κατ' ἐνίους δὲ λαυκανία, ἑτέρων 
2.98	λαυκανίαν καλούντων τὸ πρὸς ταῖς κλεισὶ 
2.98	κοῖλον. τὸ δὲ ἔνδον τῶν χειλῶν στόμα, ὥσπερ καὶ ἡ τῶν χειλῶν 
2.98	τομή. ὑπὸ δὲ ἐνίων καὶ †λογεῖον† κέκληται καὶ μάσταξ, ὃ καὶ 
2.98	ὅμηρόν φασι δηλοῦν λέγοντα ‘ἀλλ' ὀδυσεὺς ἐπὶ μάστακα 
2.98	χερσὶ πίεζεν.’ καὶ μέντοι καὶ τὸ ‘μάστακ' ἐπεί κε λάβῃσι’ 
2.98	μάστακί φασιν εἰρῆσθαι, ἵν' ᾖ ἐπειδὰν λάβῃ τῷ στόματι. τοῦ δὲ 
2.98	στόματος τὸ ὑπεράνω οὐρανὸς καὶ ὑπερῴα, ᾗ ἐπιτέταται δέρμα νευρῶδες,
2.98	τοῖς ὀδοῦσιν ἔνδοθεν προσπεφυκός, ὥσπερ τοῖς παρισθμίοις 
2.98	θάτερον αὐτοῦ μέρος. ἰσθμοῦ δὲ διὰ στενότητα τῆς φάρυγγος κληθείσης,
2.98	τὰ ἑκατέρωθεν εἰκότως παρίσθμια ἤκουεν, καλοῦνται δὲ καὶ 
2.99	ἀντιάδες ἐκ τοῦ τόπου. τὸ δὲ ἐνδοτάτω κατηρτημένον ἀπὸ τῆς 
2.99	ὑπερῴας κίων καὶ κιονίς, περὶ ὃ σχίζεται τὸ ἀθρόον τοῦ ποτοῦ τε 
2.99	καὶ τῆς τροφῆς, ὡς μὴ καταπνιγοίμεθα τῷ δαψιλεῖ τῆς ἐπιρροῆς. 
2.99	ὑπ' ἐνίων δὲ τοῦτο καὶ χόνδρος ἐκλήθη καὶ γαργαρεών   
2.99	ὑπερήρτηται δὲ στομάχου τε καὶ βρόγχου καὶ ἢν νοσήσασα φλεγμήνη
2.99	ἢ καὶ εἰς ὠχρότητα ὑποτραπῇ, σταφυλὴ καλεῖται ἢ καὶ 
2.99	ὡς ἀριστοτέλης σταφυλοφόρος. τὸ δὲ 
2.99	μετ' αὐτὴν πόλος. πᾶν δὲ τὸ στομάχου καὶ βρόγχου ὑπερκείμενον 
2.99	φάρυγξ καὶ φαρύγετρον ὀνομάζεται. 
2.100	  τὰ δὲ ἐκ τοῦ στόματος ὀνόματα εὔστομος ἵππος καὶ αὐλὸς 
2.100	καὶ ᾆσμα, καὶ ἄστομος ἵππος καὶ αὐλὸς ὁ ἄγλωττος. καὶ ἀηδόνες 
2.100	παρὰ σοφοκλεῖ εὐστομοῦσιν. εἴποις δ' ἂν καὶ λιμένος 
2.100	στόμα, καὶ ἄστομον καὶ εὔστομον λιμένα. ὅμηρος δὲ καὶ 
2.100	πολέμου κέκληκε στόμα. ἔστι δὲ καὶ στομῶσαι λιμένα τε καὶ σίδηρον· 
2.100	ἀριστοφάνης δὲ στομῶσαι εἴρηκε τὸ λάλον ἀπεργάσασθαι.
2.100	στόμιν δὲ ἵππον αἰσχύλος εἴρηκε τὸν τραχύν. 
2.100	στόμιον δὲ καὶ χαλινοῦ τι μέρος, καὶ ὑποστόμιον· καλλίας δὲ ὁ 
2.101	κωμικὸς καὶ μετάλλου στόμιον εἴρηκεν. πρόστομον δὲ 
2.101	ξίφος εἴρηται τὸ ἐστομωμένον καὶ τομόν· τὸ δὲ μαλακὸν καὶ ἄστομον
2.101	ἀπρόστομον, ὡς μάγνης ὁ κωμικός. στομώδη 
2.101	δὲ τὰ εὔστομα καὶ εὔφημα σοφοκλῆς, στομοδόκον δὲ 
2.101	τὸν στωμύλον καὶ λάλον φερεκράτης· καὶ ὁ στωμύλος
2.101	δ' αὐτὸς καὶ ἡ στωμυλία ἐκ τοῦ στόματος παρῆκται. εἴρηκε δέ 
2.101	που πλάτων καὶ στομαυλεῖν. καλεῖται δὲ καὶ τὸ 
2.101	ἐν στόματι νόσημα στομαλγία, καὶ ἡ φλυαρία οὕτως ἂν καλοῖτο  
2.102	καὶ εὐρύστομος ὁ ὧδε ἔχων στόματος. καὶ ἐπιστομίσαι τὸ ἐπισχεῖν 
2.102	λέγοντα. καὶ χαλκόστομον παρὰ τοῖς ποιηταῖς τὸ χαλκόπρωρον ἢ 
2.102	χαλκέμβολον. καὶ ἀναστομῶσαι τὰς τάφρους φησὶν ἡρόδοτος  
2.102	καὶ καλλίας ὁ κωμικός· 
2.102	    τραυλὴ μέν ἐστιν, ἀλλ' ἀνεστομωμένη. 
2.102	ἀποστοματίζεσθαι δὲ τοὺς παῖδας πλάτων που 
2.102	λέγει, οἷον ὑπὸ τῶν διδασκάλων ἐπερωτᾶσθαι τὰ μαθήματα ὡς 
2.102	ἀπὸ στόματος λέγειν. λέγεται δέ τι καὶ ἀπὸ στόματος εἰπεῖν ἐπὶ 
2.102	τοῦ ἀγράφου λόγου. καὶ ‘ἐξ ἑνὸς στόματος’ πλάτων που 
2.102	λέγει. 
2.103	  καὶ μὴν τὸ μὲν ἀπορρέον τοῦ στόματος πτύσμα καὶ πτύαλον 
2.103	καὶ σίαλον, τὰ δὲ ἀπ' αὐτοῦ ὀνόματα πτύειν, ἀποπτύειν, καταπτύειν·
2.103	κατάπτυστον, ἀπόπτυστον· ἀνακρέων δὲ καὶ 
2.103	καταπτύστην εἴρηκεν. ἀρρωστήματα δὲ τῶν ἐντὸς στόματος βὴξ 
2.103	καὶ λὺγξ καὶ βράγχος καὶ βραγχᾶν καὶ ἕλκωσις καὶ φλεγμονὴ καὶ 
2.103	κυνάγχη καὶ συνάγχη. 
2.104	  καὶ μὴν καὶ γλῶττα, τὸ κάλλιστον τῶν ἐν τῷ προσώπῳ 
2.104	μερῶν, ὑπὸ τὸ τῶν ὀδόντων ἕρκος καὶ προτείχισμα καθιδρυμένη, 
2.104	λόγου τε πηγὴ καὶ χορηγὸς καὶ γεύσεως γνώμων, διακρίνουσα τῶν 
2.104	χυμῶν ἕκαστον, τῇ μὲν ὑγρότητι τῆς ἔνδον ἐπιστροφῆς τὰς φωνὰς 
2.104	τυποῦσα, τῇ δ' ἀνανεύσει τὰς τροφὰς παραπέμπουσα, καλεῖται μὲν 
2.105	ὑπ' ἐνίων γεῦσις καὶ πλῆκτρον, τὸ μὲν ἀπὸ τοῦ ἔργου, τὸ δ' ὅτι 
2.105	πλήττουσα τὸν ἀέρα τὸν λόγον ἐργάζεται, πλέγμα δ' ἐστὶν ἐξ 
2.105	ὑμένων καὶ φλεβῶν σαρκῶδες ἀραιά τε καὶ εὐέλικτος, κάτωθεν μὲν  
2.105	λεία κατὰ τοὔδαφος τοῦ στόματος, ἄνωθεν δὲ τραχεῖα κατὰ τὸ 
2.105	πρὸς τὴν ὑπερῴαν μέρος, ὀξεῖα δὲ καθὸ συμμίσγει τῷ ἀέρι. καὶ 
2.105	τοῦτο μὲν καλεῖται προγλωσσίς, ἡ δὲ σὰρξ ἧς ἐκδέδεται πρὸς τὴν 
2.106	κάτω σιαγόνα συναπτομένη ἐπίκλην ὑπογλωσσίς ἐστιν. ἐξίσχουσα 
2.106	δὲ ἔνδοθεν ἐκ τῆς τοῦ στόματος κοιλότητος ἡ γλῶττα καὶ φλεψὶ 
2.106	συνδεδεμένη κατὰ τὴν ἔνδον ῥίζαν ἔχει σάρκα παραπλησίαν, οὐ μεγάλην,
2.106	ἐοικυῖαν κιττοῦ πετάλῳ, τὴν μὲν πλατύτητα πρὸς τῇ γλώττῃ 
2.106	ἔχουσαν, τὴν δ' ὀξύτητα πρὸς τὸ εἴσω τοῦ στόματος μέρος ἐπεστραμμένην,
2.106	καὶ τὴν ὁδὸν τῆς τροφῆς ἐπιφράττουσαν, ὡς μὴ ἀθρόα καταφέροιτο
2.106	περὶ τουτὶ τὸ φράγμα κοπτομένη. καλεῖται δέ γε ἐπιγλωσσὶς
2.107	ἥδε ἡ σάρξ. τῷ δὲ ὀνομαζομένῳ βρόγχῳ καὶ στομάχου 
2.107	τοῖς πρώτοις ἄκροις ἡ γλῶττα προσφυής ἐστιν, ἐκ τῶν ἐγκεφάλου 
2.107	μηνίγγων κατηρτημένη. καὶ τὸ πλέον τῆς εἰς τὴν γεῦσιν αἰσθήσεως 
2.107	ἔχει κατὰ τὸ πρὸς τῇ φάρυγγι μέρος, ὃ γεῦσιν καὶ κεφαλίνην καλοῦσιν,
2.107	ὥσπερ τὰς ἑκατέρωθεν τῆς γλώττης κοιλότητας χηραμούς· 
2.107	οἱ δὲ παράσειρα προσαγορεύουσιν. 
2.107	  ἔργα μὲν οὖν γλώττης γεῦσις καὶ φωνὴ καὶ λόγος, ὀνόματα 
2.108	δὲ ἀπὸ μὲν γλώττης εὔγλωττος καὶ εὐγλωττία, θρασυγλωττία καὶ 
2.108	γλωσσαλγία, καὶ δίγλωττος, πολύγλωττος, ἀλλόγλωσσος, ὁμόγλωσσος
2.108	ὡς ξενοφῶν. καὶ ὑπογλωττὶς στεφάνου τι 
2.108	εἶδος, καὶ ἐγγλωττογάστορες παρὰ τοῖς κωμικοῖς 
2.108	οἱ ἀπὸ τῆς γλώττης βιοῦντες. καὶ αὐλοῦ γλῶττα, καὶ γλωττοκομεῖον 
2.108	τὸ τὰς γλώττας ὑποδεχόμενον ἀγγεῖον, καὶ γλωττοποιὸς ὁ τεχνίτης, 
2.108	καὶ αὐλὸς ἄγλωττος· ἀριστοφάνης δὲ ἄγλωττον 
2.109	τὸν εἰπεῖν ἀδύνατον ἔφη, σοφοκλῆς δὲ ἄγλωττον  
2.109	τὸν βάρβαρον. ἀγλωττίαν δὲ ἀντιφῶν εἴρηκεν· 
2.109	ὑπομόχθηρος δὲ ὁ ἀθυρόγλωσσος παρ' εὐριπίδῃ. οἱ 
2.109	δὲ κωμικοὶ καταγλωττίζειν ἐν φιλήματι καὶ 
2.109	καταγλωττισμός· καὶ ἐπιγλωττωμένω οἷον λοιδορουμένω, καὶ παλίγγλωσσον
2.109	τὸν δύσφημον, καὶ ‘οὐκ ἐπιγλωττήσομαι’
2.109	ἤγουν οὐ λοιδορήσομαι. γλώττας δὲ τὰς τῶν ὑποδημάτων
2.109	ἔλεγον, ὡς αἰσχίνης ὁ σωκρατικός. ἀλλὰ καὶ τὰς 
2.109	ποιητικὰς φωνὰς γλώττας ἐκάλουν, ὡς ἀριστοφάνης· 
2.109	  πρὸς ταύτας δ' αὖ λέξον ὁμήρου γλώττας, τί †καλεῖται† κό 
2.109	  ρυμβα. 
2.110	καὶ γλώσσης χαρακτῆρας ὡς ἡρόδοτος, καὶ γλῶτταν 
2.110	ἑλλάδα ἢ βάρβαρον, περσίδα ἢ ἀτθίδα, καὶ καθ' ἕκαστον ἔθνος 
2.110	καὶ πόλιν. καὶ ἀπὸ γλώττης εἰπεῖν τὸ ἀπὸ μνήμης καὶ μὴ τὰ 
2.110	γεγραμμένα. τὸ δὲ ἐπιγινόμενον τῇ γλώττῃ ἑλκύδριον ὀλοφλυκτὶς
2.110	καλεῖται ἐν τοῖς τιτανόπασι τοῖς μυρτίλου. 
2.110	ἀπὸ δὲ γεύσεως γεύσασθαι, ἄγευστος, γεῦμα, γευστήριον. κρίνειν 
2.110	χυμοὺς ὀξεῖς, δριμεῖς, ὀδαξητικούς, πικρούς, ἁλμυρούς, ἁλυκούς  
2.110	πλάτων γὰρ καὶ τῷ ἁλυκῷ ὀνόματι ἐν τιμαίῳ κέχρηται  
2.111	δυσχερεῖς, ἀηδεῖς, γλυκεῖς, ἡδεῖς, εὐμενεῖς, ἐκλυσσῶντας. ἀπὸ δὲ 
2.111	φωνῆς φώνημα, εὔφωνος, ἄφωνος, ἔμφωνος· φίλιστος 
2.111	δὲ καὶ δίφωνον λέγει. φώνησις, ἐπιφώνησις. σμικρόφωνος, 
2.111	μεγαλόφωνος, λαμπρόφωνος καὶ ὡς δημοσθένης λαμπροφωνότατος,
2.111	δύσφωνος, ἰσχνόφωνος, πολύφωνος, ἡδύφωνος, χαλκόφωνος,
2.111	βαρβαρόφωνος, βαρύφωνος, ὁμόφωνος, γυναικόφωνος  
2.111	ὡς ἀριστοφάνης, καὶ στενόφωνον ὄργανόν τι, 
2.112	καὶ καλλιφώνους ὑποκριτάς, καὶ στρηνόφωνος παρὰ καλλίᾳ τῷ κωμικῷ.
2.112	καὶ τὰ πράγματα εὐφωνία, ἀφωνία, σμικροφωνία,
2.112	μεγαλοφωνία, λαμπροφωνία, πολυφωνία, ἡδυφωνία, 
2.112	δυσφωνία, καλλιφωνία· ἀπὸ γὰρ τῶν ἄλλων οὐκ ἔστιν εἰπεῖν τὰ 
2.112	πράγματα, πλὴν τὴν βαρυφωνίαν παρ' ἀλέξιδι, 
2.112	ὥσπερ καὶ θρασυφωνίαν τὸ μὲν πρᾶγμα εἴποις ἄν, οὐκ ὂν τῆς 
2.112	πλάτωνος θρασυξενίας ἀηδέστερον, τὸ δὲ ὄνομα 
2.113	θρασύφωνος βίαιον. καὶ γλυκυφωνίαν ἂν φαίης, οὐκ ἂν καὶ γλυκύφωνον
2.113	προσειπών, καὶ ξενοφωνίαν, τὸν ξενόφωνον παρείς, καὶ 
2.113	συμφωνίαν· ὁ δὲ σύμφωνος πάνυ εὐτελές. καὶ τὴν διαφωνίαν 
2.113	ἐρεῖς, οὐ μὴν καὶ τὸ διάφωνον. τὰ δὲ ἐπιρρήματα εὐφώνως 
2.113	ὁμοφώνως, ἀφώνως, σμικροφώνως, μεγαλοφώνως, ἡδυφώνως· τὰ 
2.114	γὰρ ἀπὸ τῶν ἄλλων οὐ λεῖα πρὸς τὴν ἀκοήν. παρὰ δὲ πλάτωνι 
2.114	  συμφωνεῖ καὶ διαφωνεῖ. 
2.114	  εἴποις δ' ἂν φωνὴν ὑψηλήν, ὑπέρογκον, λαμπράν, πλατεῖαν, 
2.117	βαρεῖαν, λευκήν, ἐκκεκαθαρμένην, ἡδεῖαν, ἐπαγωγόν, εὐμελῆ, εὐπειθῆ,  
2.117	εὐάγωγον, εὐκαμπῆ, εὐέλικτον, γλυκεῖαν, λιγυράν, σαφῆ, διαφανῆ, 
2.117	μέλαιναν, φαιάν, σμικράν, στενήν, δυσήκοον, ἀσαφῆ, συγκεχυμένην,
2.117	ἐκμελῆ, ἀμελῆ, ἀνάγωγον, ἀπειθῆ, δυσκαμπῆ, τραχεῖαν, διεσπασμένην,
2.117	ἀηδῆ, λυπηράν, βραγχώδη, χαλκίζουσαν, ὀξεῖαν. καὶ 
2.118	φθέγμα δὲ ὁμοίως κατὰ τὴν ὑφήγησιν τῶν προειρημένων, καὶ 
2.118	φθέγξασθαι, φθογγὴ καὶ φθόγγος, εὔφθογγος, ἄφθογγος. προσφθεγκτήρια
2.118	πρὸ γάμων ἑορτή. καὶ πρόφθεγξις. καὶ τρυγεροὺς 
2.118	τὰ φθέγματα, ὡς ἔφη πολύζηλος ὁ κωμικός· ‘ἀλλ' 
2.118	οὐ τρυγεροὺς τὰ φθέγματ' οὐδὲ γλύξιδας.’ ἀπὸ δὲ λόγου ὀνόματα
2.118	λέγειν, καταλέγειν, κατάλογος, ὑπόλογος, ἐπίλογος, διάλογος. 
2.118	ἀπόλογος ἀλκίνου ἐπὶ τῶν μακρῶν ῥήσεων. ‘ἀνάλογον τὰ φυόμενα
2.118	φύεσθαι’ πλάτων ἐν τῷ περὶ ψυχῆς· ἐν δὲ τῷ 
2.119	τιμαίῳ ‘ἀναλογιῶν’ καὶ ‘ἀναλογίας.’ καὶ θουκυδίδης
2.119	  ‘πολὺν τὸν παράλογον’ φησίν. καὶ 
2.119	παραλογίσασθαι, καὶ τὰ ἀμφίλογα λογίσασθαι, ἀντιλογίσασθαι, λογισταί, 
2.119	λογιστήριον, ἀλογίστως, ἀλόγιστον. ἀντιλογία, ἀπολογία, ἀπολογήσασθαι·
2.119	ἀντιφῶν δὲ καὶ ἀπελογήθη ἔφη. εὔλογον, εὐλόγως
2.119	καὶ ὡς ἰσοκράτης εὐλογωτέρως, εὐλογεῖν, εὐλογήσασθαι,
2.119	εὐλογία, κακολογία ὡς ὑπερείδης, κακολογεῖ
2.120	ὡς δημοσθένης, καὶ ἀλογία, αἰσχρολογία ὡς 
2.120	ξενοφῶν. καὶ ὡς πλάτων ἄλογα 
2.120	καὶ ἀδιανόητα. καὶ ὡς θουκυδίδης ἀναλογισμός,
2.120	καὶ ἀναλογίζεται ὡς πλάτων. ὁ δ' 
2.120	αὐτὸς καὶ ἀντιλογικὴ τέχνη φησίν, ἀντιφῶν 
2.120	δὲ ἀντιλογούμενοι, θουκυδίδης δὲ ‘ὅρος οὐκ 
2.120	ἀντίλεκτος.’ καὶ ἀλόγως, καὶ ἀξιολογώτατος. ἀντιφῶν 
2.120	δὲ ἀπαρτιλογία, ὥσπερ καὶ ἡρόδοτος. οὗτος δὲ  
2.120	καὶ ἐπαλιλλόγησε, κενολογήσω δὲ εὔπολις, ‘ἵνα δὲ 
2.121	μὴ μακρολογῶ’ ὑπερείδης. ὁμολογία 
2.121	καὶ ὁμολογεῖν καὶ ὁμολογήματα ὡς πλάτων, 
2.121	καὶ ὁμόλογον. φιλόλογος, πολυλόγος, μισόλογος, φιλολογία, 
2.121	βραχυλογία, βραδυλογία, πολυλογία, μισολογία, κουφολογία, 
2.121	ὑψηλολογία, ψευδολογία παρὰ δημοσθένει, μακρολογία, 
2.121	μακρηγορία. λογοποιός, λογοποιία, λογοποιοῦσιν. ἀπελογίζετο. μυθολογία,
2.121	διαμυθολογοῦντες. λογογραφία, λογογράφος, λογογραφικὴ 
2.122	ὡς ὁ πλάτων. γενεαλογία, γενεαλογεῖν. ἀναμφιλόγως 
2.122	παρὰ ξενοφῶντι. παρὰ δὲ κριτίᾳ 
2.122	καὶ λογεὺς ὁ ῥήτωρ. οἱ δὲ ‘περσῶν λόγιοι’ παρ' ἡροδότῳ, 
2.122	καὶ λογίμη πόλις. καὶ παρὰ φαίδωνι λογάρια καὶ λογοποιήματα,
2.122	παρὰ δὲ θεοπόμπῳ τῷ κωμικῷ ὑπολογεῖν. 
2.122	λέξις, διάλεξις, διάλογος, διάλεκτος, διαλέγεσθαι, διαλεκτικὸς καὶ 
2.122	διαλεκτικῶς. καὶ λεκτικὸς παρὰ δημοσθένει, καὶ λεκτικώτατος
2.123	παρὰ ξενοφῶντι. ἡ δὲ κωμῳδία 
2.123	λεπτολόγος εἴρηκε καὶ λεπτολογεῖν 
2.123	καὶ λεπτολογίαν. προσδιαλεγόμενος, προσδιαλέγεσθαι.
2.123	πρόλογος, προλογεῖν. λογιστικὸς, λογιστικῶς. λογομύθιον.
2.123	κακολόγος, κακήγορος, καὶ ὡς ἀντιφῶν 
2.123	ἡδυλόγος καὶ μετριολόγος. μετεωρολόγος δὲ πλάτων 
2.124	καὶ μετεωρολογῶν. μικρολόγον δὲ 
2.124	ὑπερείδης μὲν τὸν εἰς ἀργύριον ἀνελεύθερον, ἰσοκράτης 
2.124	  δὲ τὸν μεμψίμοιρον. καὶ ταπεινολογία δὲ καὶ οἰκτρολογία 
2.124	καὶ ἐλεεινολογία τὰ τοῦ πλάτωνος,  
2.124	τούτοις προσήκει. μικρολογεῖσθαι δὲ εἴρηκεν εὔπολις, 
2.124	καὶ μικρολογήσωμεν κρατῖνος, καὶ δεινολογεῖται ἡρόδοτος.
2.124	καὶ δεκατηλόγους δὲ καὶ πεντηκοστολόγους δημοσθένης
2.124	 . ὑπερείδης δὲ ‘διειλεγμένος’
2.125	ἐπὶ ἀφροδισίων· ἀριστοφάνης δὲ διαλέξασθαι
2.125	ἔφη. κακηγορεῖν, κακολογεῖν. λέγεται δὲ καὶ λογοδαίδαλος,
2.125	ἐλλόγιμος. ἕρμιππος δὲ ὁ κωμικὸς καὶ 
2.125	περιλέγειν εἴρηκε τὸ περιέρχεσθαι τῷ λόγῳ καὶ οἷον περισσὰ 
2.125	λέγειν. καὶ τὸ λαλεῖν δὲ καὶ ὁ λάλος καὶ λαλίστερος, καὶ ἡ 
2.125	λαλιά, καὶ τὸ καταλαλεῖν παρὰ ἀριστοφάνει καὶ ὁμοίως 
2.125	ἡ λάλησις, καὶ ἀπεριλάλητος αἰσχύλος.
2.125	 
2.126	  τῶν δὲ τῆς γλώττης ἔργων τὰ ὀνόματα βοή, βοᾶν, ἐκβοᾶν, 
2.126	παραβοᾶν, καταβοᾶν, ἐπιβοᾶν. ἐπιβόητος, περιβόητος. περιβοήτως
2.126	ὡς αἰσχίνης, καὶ ὡς θουκυδίδης 
2.126	καταβοή. μεγαλήγορος δὲ παρὰ ξενοφῶντι, 
2.126	καὶ μεγαληγορεῖν καὶ μεγαληγορία. καὶ συνήγορος, 
2.126	συνηγορεῖν, συνηγορία, συναγορεύειν. προήγορος, προηγορεῖν, 
2.127	προαγορεύειν, προαγόρευσις, ἀναγόρευσις. καὶ δημηγόρος, δημηγορεῖν,
2.127	δημηγορία. ἰσηγορία, κακηγορία, κακήγορος, κακηγορίστερος
2.127	παρὰ φερεκράτει, καὶ κακηγορίστατος παρὰ 
2.127	ἐκφαντίδῃ. προσήγορος, εὐπροσήγορος, ἀπροσήγορος,
2.127	δυσπροσήγορος, προσαγόρευσις, προσαγορεῦσαι, προσηγορία.
2.127	ἀπειπεῖν, ἀπαγορεῦσαι· ἰσαῖος δὲ ἀπειρηκὼς  
2.127	ἔφη οἷον ἀπολελαληκώς, πλάτων δὲ ἀπόρρησιν τὴν 
2.127	ἀπαγόρευσιν καὶ ἀπαγορεύειν τὸ ἀποκαμεῖν· ‘ἀπορρηθὲν’
2.128	δὲ ‘αὐτῷ’ δημοσθένης εἶπε τὸ ἀπαγορευθέν. 
2.128	‘ὑπὸ δὲ γένους ἀπορρηθῆναι παντός’ πλάτων, οἷον 
2.128	ἀποκηρυχθῆναι. ἐκ δὲ τῶν αὐτῶν ἐστὶν εἰπεῖν, εἰπών, ἀπειπεῖν, 
2.128	ἀπειπών· ἐπανειπὼν ἀργύριον, οἷον ἐπικηρύξας. καὶ ῥητόν τι καὶ 
2.128	ἀπόρρητον, καὶ ῥῆσις καὶ ἀπόρρησις καὶ ἀνάρρησις καὶ διάρρησις 
2.128	καὶ πρόρρησις, καὶ ἀρρησία ἡ σιωπὴ παρὰ νικοφῶντι, 
2.128	καὶ ῥῆμα καὶ πρόσρημα, καὶ πρόσρησις, καὶ ῥήτωρ, καὶ εὐρήμων 
2.129	καὶ κακορρήμων καὶ ἀρρήμων, καὶ ἐπίρρητος, καὶ μεγαλορρημοσύνη
2.129	καὶ εὐρημοσύνη καὶ εὐθυρρημοσύνη. καὶ ὡς δημοσθένης 
2.129	  αἰσχρορρημοσύνη. ἀπειπεῖν, συνειπεῖν. διαρρήδην, 
2.129	διαφάδην. φῆσαι, συμφῆσαι, ἀποφῆσαι. καὶ φάσις· ἀπόφασις 
2.129	δὲ ἐπὶ διαιτητοῦ, ἣν καὶ γνῶσιν καλεῖ δημοσθένης. 
2.129	καὶ ἀντίφῃς πλάτων, καὶ ἀπόφησιν ὅμηρος, 
2.129	καὶ ἀποφήνασθαι γνώμην οἱ ῥήτορες. 
2.130	  κεφαλῇ γε μὴν ὑπόκειται τράχηλος. καλεῖται δὲ καὶ αὐχὴν 
2.130	καὶ δειρή, ὅθεν καὶ ὑποδερὶς τὸ ἐν τοῖς πρόσθεν τοῦ τραχήλου τελευταῖον.
2.130	ἐφέστηκε δὲ σφονδύλοις ἑπτὰ ὁ τράχηλος, οὓς ὅμηρος 
2.130	  ἀστραγάλους καλεῖ, καὶ σφονδυλίωνα τὸν μυελὸν 
2.130	τὸν ἐν αὐτοῖς. ὀνομάζονται δὲ οἱ σφόνδυλοι καὶ στροφεῖς παρὰ 
2.130	τὴν ἐπ' αὐτοῖς τοῦ τραχήλου στροφήν, καὶ στρόφιγγες παρὰ φερεκράτει
2.131	 . κατατείνουσι δὲ διὰ ῥάχεως, τὸν μυελὸν 
2.131	ἐξ ἐγκεφάλου διαφέροντες, ὃς μήνιγξί τε φράττεται καὶ νεύροις παραπέμπεται.
2.131	τὸ δὲ πᾶν αὐτῶν σύστημα καλεῖται γύης. τῶν δὲ σφονδύλων
2.131	ὁ μὲν πρῶτος, ὁ σὺν τῷ τραχήλῳ στρεφόμενος, ἐπιστροφεὺς 
2.131	ὀνομάζεται· ἱπποκράτης δ' αὐτὸν καὶ ὀδόντα δοκεῖ 
2.131	καλεῖν. τοῖς δὲ πλαγίοις αὐτοῦ δύο κοιλότητες μία ἑκατέρωθεν 
2.131	ἔνεισιν, εἰς ἃς ἐνίζουσι ὑπὸ τὴν παρεγκεφαλίδα προύχουσαι προβολαὶ
2.132	δύο, κεφαλῆς κορῶναι καλούμεναι. τῶν δὲ σφονδύλων ὁ 
2.132	δεύτερος ἀκίνητος ὢν ἄξων ὀνομάζεται, προβολὰς δὲ ἔχει δύο, μίαν 
2.132	ἑκατέρωθεν, τὴν μὲν τῷ πρώτῳ τὴν δὲ τῷ τρίτῳ τῶν σφονδύλων 
2.132	ἐνηρμοσμένας· καλοῦνται δὲ κάτοχοι. παραπλησίων δ' ὄντων τῶν 
2.132	ἐπὶ τούτοις τεττάρων ὁ τελευταῖος ὡς ἀχθοφορῶν ἄτλας ὀνομάζεται. 
2.133	τούτῳ δὲ ὑπηρείσθησαν ὠμοπλάται, καταλήγουσαι μὲν εἰς τὰς ἀκρωμίας,
2.133	ὑπερείδουσαι δὲ τὰς κλεῖδας, ὧν τὸ μέν τι μέρος τοῖς σφονδύλοις
2.133	ὑπὸ νεύρου τινὸς προσήρτηται, τὸ δὲ ὑπὸ τὸ στέρνον εἰς τὸν 
2.133	τράχηλον παύεται καὶ κατακλεὶς ὀνομάζεται. τὰς δ' ὠμοπλάτας εἰσὶν 
2.133	οἳ καὶ ἐπινωτίους καὶ πλάτας ἐκάλεσαν. κλειδῶν δὲ τὸ μὲν πρὸς 
2.133	ὠμοπλάταις ἐπωμίς, τὸ δὲ πρὸς τραχήλῳ παρασφαγίς, ὅτι τὸ κοῖλον, 
2.133	ᾗ διεστᾶσιν αἱ κλεῖδες, καλεῖται σφαγή, ὑπ' ἐνίων δὲ καὶ θυμός. 
2.134	  ὑποκειμένης δὲ κατὰ τὴν κοιλότητα τῷ τραχήλῳ τῆς φάρυγγος 
2.134	ἔνδοθεν, τὸ ἔξωθεν ὑπὸ τὰς ὀργὰς ὑπὸ τοῦ φυσᾶσθαι πιμπράμενον 
2.134	καὶ ἀνοιδαῖνον πρηστὴρ ὀνομάζεται, τὸ δὲ ἐν μέσῳ πρηστήρων τε 
2.134	καὶ φάρυγγος ἀγκτήρ. ἀφ' οὗ τὸ μέχρι γενύων παρωτίδες, ὧν τὸ 
2.134	μέχρι κλειδῶν μέρος τέρθρον, ἡ δὲ ὄπισθεν κατὰ τὸν στροφέα σφόνδυλον
2.134	κοιλότης ἐπισφαγὶς προσείρηται· καὶ ταύτην περιέχουσι τένοντες.
2.135	τὸ δὲ μέχρι τέρθρων κύρτωμα παραλοφία, διότι λοφιὰν τὴν 
2.135	κατὰ νῶτον προβολὴν καλοῦσιν. ἡ μέντοι σύμπασα τοῦ αὐχένος 
2.135	περιαγωγὴ περίδειρον ὀνομάζεται. ὀνόματα δὲ ἐκ μὲν τραχήλου τὸ  
2.135	ἐκτραχηλίσαι καὶ εἰς τράχηλον ὦσαι, ἐκ δὲ αὐχένος ὑψαύχην καὶ 
2.135	ὑψαυχενεῖν. καὶ μεσαύχενας τοὺς ἀσκοὺς ἀριστοφάνης 
2.135	κέκληκεν. βυσαύχην δὲ ἐκαλεῖτο ὁ τοὺς μὲν ὤμους ἀνέλκων 
2.135	τὸν δὲ αὐχένα συνέλκων, ὃν ἐπίβουλον ἀριστοτέλης φυσιογνωμονεῖ· 
2.136	οἱ δὲ ἐριαύχενες σφόδρα ποιητικόν. 
2.136	  ὑποτραχήλιον μὲν οὖν καλοῦσι τὸ ὑπὸ τοὺς αὐχένας, μεταξὺ 
2.136	ὠμοπλατῶν καταλῆγον ἐπὶ τὸ μετάφρενον, μετάφρενον δὲ τὸ ὑπ' 
2.136	αὐτὸ μέχρι μέσου νώτου, κατὰ τὸ τῶν φρενῶν διάζωμα. ὑπορραχὶς 
2.136	δέ ἐστιν ἡ μέχρις ὀσφύος κοιλότης. ἀπὸ δὲ ῥάχεως ὀνόματα ῥαχίζειν
2.136	τὸ κόπτειν, καὶ ῥάχετρον τὸ μέσον τῆς ῥάχεως, καὶ ῥαχετρίσαι 
2.136	τὸ διακόψαι. 
2.137	  καὶ μὴν ἐπί γε τὰς χεῖρας ἰοῦσι τὸ μὲν ὑπερέχον τοῦ βραχίονος
2.137	ἀκρωμία καὶ ὤμου κεφαλὴ καὶ ἀκροκωλία καὶ ἐπωμίς. ἀπὸ 
2.137	δὲ ὤμου ὀνόματα καὶ ἡ ἐξωμὶς καὶ ἡ ἐξωμιδοποιία. ἵνα δὲ 
2.137	ἐνερείδεται τουτὶ τὸ ἄρθρον, ἐντύπωσις καλεῖται ἢ ὠμοκοτύλη. καὶ 
2.137	νεύροις μὲν κατήρτηται παρὰ πλευρὰς παραιωρουμένης τῆς χειρός, 
2.138	στάσης δὲ εἰς πυγμὴν ἐνιζάνει τῇ τῆς ἐντυπώσεως κοιλότητι. στρογγύλος
2.138	δὲ ὢν ὁ βραχίων καὶ κεκλιμένος, ὅτι ἐστὶ τοῦ πήχεως 
2.138	βραχύτερος, ᾗ πρὸς τὸν ἀγκῶνα καταβαίνει, διευρύνεται. καλεῖται 
2.138	δὲ αὐτοῦ τὰ μὲν ἔξωθεν μύες, τὰ δ' ἔνδον παρωλένια, τὸ δὲ πρὸς 
2.138	τῷ ὤμῳ προῦχον βραχίονος κεφαλή, αἱ δὲ ὑπὸ τῇ ἀκρωμίᾳ κοιλότητες 
2.138	μασχάλαι, ἀφ' ὧν ὀνόματα ἀμφιμάσχαλος καὶ ἑτερομάσχαλος χιτών. 
2.139	ἡ δὲ μασχάλη ὑπὸ μὲν τῶν ἰδιωτῶν καλεῖται μάλη, ὑπὸ δὲ τῶν  
2.139	ἀττικῶν οὐχί, ἀλλὰ τὸ ὑπὸ αὐτῇ φερόμενον ὑπὸ μάλης φέρεσθαι 
2.139	λέγουσιν. τὰ μέντοι παρωλένια καὶ ἀγκάλαι καὶ ἀγκαλίδες, καὶ 
2.139	εὐάγκαλον τὸ εὔφορον ἢ τὸ ἡδύ. ἴσως δὲ ἀπὸ τούτων καὶ 
2.139	ἀγκαλίδες οἱ τῶν ξύλων δεσμοί, καὶ ἀγκαλιδαγωγοὶ καὶ ἀγκαλιδηφόροι,
2.139	καὶ τὸ ἐναγκαλίσασθαι καὶ προσαγκαλίσασθαι· καὶ παραγκαλίσασθαι
2.139	τὸ τοὺς ἀγκαλιδηφόρους αὐτούς τι παραφορτίσασθαι. 
2.140	  ὁ τοίνυν πῆχυς ἔχει ὀστᾶ δύο τὸ μὲν ὑπερογκότερον, 
2.140	τὸ δὲ βραχύτερον. καὶ ἵνα γε τῷ βραχίονι συνήρθρωται, τὸ μὲν 
2.140	πᾶν ἀγκὼν καλεῖται, ἀφ' οὗ γαλιάγκων παρ' ἱπποκράτει, 
2.140	τὸ δὲ ἔξωθεν αὐτοῦ προῦχον ὀλέκρανον, ἀφ' οὗ 
2.140	καὶ τὸ ὀλεκρανίζειν παρὰ τοῖς κωμικοῖς. τὸν 
2.140	δὲ πῆχυν καὶ ὠλένην καλοῦσιν, ὅθεν καὶ ἡ ἥρα λευκώλενος, καὶ 
2.140	ἀκρωλένια τὰ ἄκρα τοῦ πήχεως. οὗ τὸ μὲν ἄνωθεν ἐπίπηχυ, τὸ 
2.141	δὲ κάτωθεν ἀγοστός. ἔνιοι δὲ καὶ τὸ πρὸς τῇ ἀκρωμίᾳ ἄρθρον 
2.141	καὶ τὸ πρὸς τῷ ἀγκῶνι κορύνας καλοῦσιν, οἱ δὲ τόρμους ἢ κονδύλους.
2.141	καὶ τοῦ πήχεως τὴν ὑπὸ τῷ βραχίονι συμβολὴν κατὰ μὲν 
2.141	τὴν ἔνδοθεν κοιλότητα ὀλέκρανον καλεῖσθαι νομίζουσιν, κατὰ δὲ τὴν 
2.141	ἔξωθεν προβολὴν ἀγκῶνα· τὸ γὰρ κορωνὸν ὁμῶς ἐστιν ἰατρικόν, 
2.141	ὀνομάζουσι δὲ τοῦτο καὶ κύβωλον. καὶ κύβιτον εἴποις ἂν ὡς 
2.141	ἱπποκράτης· δοκεῖ δ' εἶναι δωρικὸν 
2.142	τοὔνομα τῶν ἐν σικελίᾳ δωριέων, ὅθεν ἐπίχαρμος 
2.142	καὶ τὸ παίειν τῷ ἀγκῶνι κυβιτίζειν λέγει. αὐτὴ δὲ ἡ συμβολὴ τοῦ  
2.142	πήχεως πρὸς τὸν βραχίονα βαθμὶς καλεῖται. τῶν μέντοι περὶ τῷ 
2.142	πήχει δύο ὀστῶν τὸ σμικρότερον κερκὶς ὀνομάζεται καὶ παραπήχειον, 
2.142	ὡς τοῦ μείζονος ἔχοντος τὴν τοῦ πήχεως προσηγορίαν, ὃ καὶ 
2.142	προπήχειόν τινες καλοῦσιν. οὗ τὸ πέρας καρπὸς ὀνομάζεται, 
2.142	συγκείμενον ἐξ ὀστῶν ὀκτώ. καὶ προκάρπιον μὲν καλεῖται τὸ πρὸ 
2.143	τοῦ καρποῦ τῷ δὲ καρπῷ καὶ προβολή τις ἀστραγάλῳ προσφερὴς 
2.143	συμπέφυκεν , μετακάρπιον δὲ τὸ πρὸ τῶν δακτύλων πλατυνόμενον,
2.143	ἀφ' οὗ εἰς ἐκείνους ἡ χεὶρ σχίζεται. καὶ τὸ μὲν ἔνδοθεν 
2.143	τῆς χειρὸς σαρκῶδες, ἀπὸ τοῦ μεγάλου δακτύλου μέχρι τοῦ λιχανοῦ, 
2.143	καλεῖται θέναρ, τὸ δὲ ἔξωθεν ὀπισθέναρ, τὸ δὲ ἀπὸ τοῦ λιχανοῦ 
2.143	ἕως τοῦ μικροῦ δακτύλου ὑποθέναρ. τὸ δὲ μεταξὺ θέναρος καὶ 
2.143	ὑποθέναρος καὶ στήθους κοῖλον χειρὸς ὀνομάζεται, ὃ καὶ κοτύλην 
2.144	ἔνιοι καλοῦσιν. στῆθος δὲ τὸ μετὰ τὸ κοῖλον πρὸ τοῦ μετακαρπίου· 
2.144	τὸ δὲ στῆθος καὶ ἄνδηρον καλεῖται. ἔνιοι δὲ τὸ μὲν πρόσθιον τῆς 
2.144	δρακὸς πᾶν θέναρ οἴονται καλεῖσθαι, καὶ ἱπποκράτης 
2.144	καὶ ὅμηρος τοῦτο ὑποδηλοῦσιν, τὸ δὲ ἀντικείμενον
2.144	πᾶν ὀπισθέναρ ἢ κτένας. καὶ προκάρπια καὶ δῶρα, καὶ 
2.144	τούτων τὰ μὲν πρὸς καρποῖς στήθη, τὰ δὲ πρὸς δακτύλοις ὑπόχηλα 
2.144	καὶ ταρσὸν καὶ κράτος. τῶν δὲ δακτύλων τὰ μὲν προύχοντα κατὰ 
2.144	τὰς συμβολὰς κόνδυλοι, ἀφ' ὧν καὶ ἡ πληγὴ κέκληται, τὰ δὲ ὑπ' 
2.144	αὐτοὺς ἄρθρα σκυταλίδες ἢ ὡς ἀριστοτέλης 
2.145	φάλαγγες· τρεῖς δ' εἰσὶν ἑκάστῳ τῶν τεττάρων, δύο δὲ τῷ μείζονι. 
2.145	ὀνομάζονται δὲ οἱ δάκτυλοι μικρός, παράμεσος, μέσος, λιχανός, ἀντίχειρ
2.145	ἢ μέγας. τὰ δ' ἐπὶ τῷ μετακαρπίῳ πρὸ τῶν κονδύλων μετακόνδυλα,
2.145	ὧν τὰ μὲν κάτω ἄρθρα, τὰ δ' ὑπὸ ταῖς φάλαγξι ῥιζωνυχίαι·
2.146	ἐξ αὐτῶν γὰρ αἱ τῶν ὀνύχων ἀρχαί. μεθ' ἃς ὄνυχες, 
2.146	ὑφ' οἷς τὰ νεῦρα παύεσθαι λέγουσιν· ὧν τὰ μὲν ὑπὸ τῷ ὄνυχι 
2.146	κρυπτά, τὰ δ' ἄνωθεν ἄργεμοι, τὰ δ' ἑκατέρωθεν παρωνυχίαι, τὰ δὲ 
2.146	μετ' αὐτὰς γωνίαι. τὸ δὲ πρὸς ταῖς ῥιζωνυχίαις λευκὸν ἀνατολή. 
2.146	καὶ τὰ μὲν ἐπιφαινόμενα τοῖς ὄνυξι νεφέλια, τὰ δ' ἔνδοθεν τῶν 
2.146	δακτύλων πέρατα ῥᾶγές τε καὶ κορυφαί. ἀπὸ δὲ τῶν ὀνύχων 
2.146	ὀνυχίσασθαι καὶ ἀπονυχίσασθαι, ᾧ καὶ μᾶλλον χρηστέον, εἴρηται 
2.146	δὲ τὸ ἐξονυχίσασθαι, φαύλως δέ. τῆς μὲν οὖν ὅλης χειρὸς 
2.146	ὀστᾶ ἓξ καὶ εἴκοσιν εἶναί φησιν ὁ σολεὺς κλέαρχος, εἷς τῶν ἀριστοτέλους
2.147	μαθητῶν· ἀλλ' ἐὰν συγκλείσῃς τὴν 
2.147	χεῖρα, τὸ μὲν ἔξωθεν καλεῖται πυγμή, ἀφ' ἧς καὶ πύκτης, πυκτεύειν, 
2.147	ἐξεπύκτευσεν, πὺξ ἔπαισεν, πὺξ ἐπάταξεν, πὺξ ἔπληξεν· ἡ δὲ 
2.147	συνεχὴς τῶν χειρῶν συναγωγή, πυκνῶς εἰς πλῆθος ἐπιφερομένη, 
2.147	πίτυλος καλεῖται. τὸ δὲ ἔνδοθεν δράγμα, ἀφ' οὗ καὶ τὸ τῶν 
2.147	ἀσταχύων, καὶ δρὰξ καὶ δράκος, καὶ δράττεσθαι καὶ ἐπιδράττεσθαι.
2.147	
2.148	  ἀπὸ δὲ τῆς χειρὸς εὔχειρ, θρασύχειρ, ἀρτίχειρ, εὐχειρία, 
2.148	θρασυχειρία, οὐ μὴν ἀρτιχειρία. χειρουργία, χειροτεχνία, χειροτέχνης·
2.148	ὁ γὰρ χειρουργὸς εὐτελές, χειρουργεῖν δὲ καὶ χειροτεχνεῖν, 
2.148	καὶ χειρουργικὸς καὶ χειρουργικῶς, χειροτεχνικὸς καὶ χειροτεχνικῶς,
2.148	χειρώσασθαι, ἐγχειρῆσαι, ἐγχείρημα, ἐπιχείρημα, ἐπιχείρησις.  
2.149	εὔχειρ, ταχύχειρ ὡς κριτίας, καὶ ἀπ' αὐτῶν 
2.149	εὐχειρία, ταχυχειρία. καὶ χειροτεχνία ὡς πλάτων. 
2.149	ὀξύχειρ γὰρ καὶ ὀξυχειρία, τὸ μὲν παρὰ μενάνδρῳ 
2.149	εἴρηται, τὸ δὲ παρ' ἀλέξιδι, καὶ πολυχειρία παρὰ 
2.149	θουκυδίδῃ. ἐν χειρῶν νόμῳ ἀμύνασθαι, εἰς χεῖρας ἐλθεῖν, 
2.149	‘εἰς τοὺς ὑπὸ χεῖρα τὴν ὀργὴν ἀφῆκεν.’ χειραγωγός, χειραγωγεῖν. 
2.149	καὶ χεῖρα ὑπέχειν. τὸ κατὰ χειρὸς ὕδωρ χέρνιβα ἢ χέρνιβον 
2.149	ὅμηρος, καὶ χερνίψασθαι, φιλωνίδης
2.150	δὲ καὶ χερνίμματα. ἀριστοφάνης δὲ ‘ἀμεταχειρίστων
2.150	τῶν κοινῶν’ εἶπεν. ἀποχειροβιώτων δὲ ξενοφῶν. 
2.150	χειρόμακτρον, χειρόνιπτρον. χεὶρ στρατιωτική, καὶ 
2.150	πολλῇ χειρί, καὶ χεὶρ δεξιὰ ἐπὶ χειροτεχνίας τινός, καὶ πολυκλείτου 
2.150	χεὶρ τὸ ἄγαλμα, καὶ ἀπελλοῦ χεὶρ ἡ γραφή. πολύχειρ καὶ πολυχειρία.
2.150	χειροτονία, ἀντιχειροτονία, ἐπιχειροτονία, χειροτονεῖν, 
2.150	ἐπιχειροτονεῖν, ἀντιχειροτονεῖν, ἑκατόγχειρ, μακρόχειρ, εἴτε 
2.151	κατὰ πολύκλειτον ὁ ὑστάσπου δαρεῖος, εἴτε κατὰ ἀντιλέοντα 
2.151	ξέρξης, εἴτε κατὰ τοὺς πλείστους ὦχος ὁ ἐπικληθεὶς ἀρταξέρξης, 
2.151	ἤτοι τὴν δεξιὰν ἔχων προμηκεστέραν ἢ τὴν ἀριστερὰν ἢ ἀμφοτέρας·
2.151	οἱ δὲ ὅτι τὴν δύναμιν ἐπὶ πλεῖστον ἐξέτεινεν. ἀπὸ δὲ 
2.151	χειρῶν καὶ χειρῖδες παρὰ ξενοφῶντι, καὶ 
2.151	χειριδωτοὶ χιτῶνες. καὶ χειροποίητον παρὰ δημοσθένει, 
2.151	καὶ χειρώνακτες παρὰ σοφοκλεῖ, καὶ χειρωναξία
2.151	παρὰ ἡροδότῳ, καὶ χειροήθεις παρὰ δημοσθένει.
2.152	ὑπερείδης δ' ἐν τῷ ὑπὲρ λυκόφρονος
2.152	καὶ τὸ ὑπὸ τῶν πολλῶν ὀνομαζόμενον χειρόγραφον χεῖρα  
2.152	ὠνόμασεν, εἰπών ‘οὔτε γὰρ τὴν ἑαυτοῦ χεῖρα δυνατὸν ἀρνήσασθαι.’ 
2.152	ἔστι δὲ καὶ ναύμαχον ὅπλον χεὶρ σιδηρᾶ. χειροπέδας ἡρόδοτος
2.152	εἴρηκεν, ἱππῶναξ δὲ χειρόχωλον τὸν τὴν χεῖρα πεπηρωμένον.
2.152	χειρόδοτον δὲ δάνεισμα τὸ ἄνευ συμβόλου. καὶ χειρομάντεις
2.152	αἱ ἐκ τῶν χειρῶν μαντευόμεναι. χειριᾶν δὲ ἐκάλουν 
2.152	τὸ κατερρῆχθαι τὰς χεῖρας ἢ ἀλγεῖν ἐκ κόπου, ὅθεν καὶ χειρόποδες 
2.153	οἱ τοὺς πόδας κατερρηγμένοι. χειρονομῆσαι δὲ τὸ ταῖν χεροῖν ἐν 
2.153	ῥυθμῷ κινηθῆναι· ἡρόδοτος δὲ εἴρηκεν ἐπὶ ἱπποκλείδου
2.153	τοῦ ἀθηναίου τοῖς ποσὶν ἐχειρονόμησεν, κρατῖνος 
2.153	δὲ καὶ χειρονομησείοντας εἶπεν. καὶ ἀκροχειρισμὸς δέ 
2.153	τίς ἐστιν ἐν παγκρατίου μελέτῃ, καὶ ἀκροχειρίσασθαι. καὶ διαχειρίσαι 
2.153	χρήματα καὶ μεταχειρίσασθαι. καὶ διὰ χειρὸς ἔχειν τὴν πόλιν. καὶ 
2.154	αὐτοχειρία, αὐτοχειρί, αὐτόχειρ. τὸ γὰρ παρὰ φιλίστῳ 
2.154	αὐτοχειρίσαντες παμμίαρον. ἀχείρωτον δὲ σοφοκλῆς 
2.154	εἴρηκε τὸ ἀχειρούργητον, δυσχείρωτα δὲ δημοσθένης,
2.154	ἐγχειρίθετον ἡρόδοτος, ἐγχειρητὴς δὲ καὶ ἐγχείρησις
2.154	ἀριστοφάνης, ἐπιχειρηταὶ δὲ θουκυδίδης, 
2.154	καὶ ἐγχειρητικώτερος ξενοφῶν, καὶ 
2.154	ἐγχειρήματα δημοσθένης, καὶ ἐπιχειρήματα. ἐγχειρίδιον
2.154	τὸ ξίφος ξενοφῶν, αἰσχύλος δὲ 
2.154	καὶ τὰς ἱκετηρίας. λέγοιτο δ' ἂν καὶ χεὶρ ἀκρατὴς ἢ ἐγκρατής, 
2.155	καὶ τὸ ἔργον αὐτῆς κρατεῖν, ἀντιλαμβάνεσθαι, καὶ τὸ πρᾶγμα 
2.155	ἀντίληψις καὶ ἀντιλαβή, καὶ λῆψις καὶ λαβή, καὶ ἀπρὶξ ἀντειλῆφθαι.
2.155	ἔστι δ' ἀπὸ χειρῶν ἅψασθαι, ἁφὴ καὶ ὡς πλάτων 
2.155	ἅψις, ἁπτόν, ἀναφές· τὸ γὰρ ἁφᾶσθαι ποιηταῖς
2.155	δεδόσθω. ἀπὸ δὲ ἀγκώνων γαλιάγκων κατὰ ἀριστοτέλην,
2.155	καὶ ἀπὸ πήχεων εὔπηχυς, καλλίπηχυς, ῥοδόπηχυς, 
2.155	ὥσπερ ἀπὸ δακτύλων ῥοδοδάκτυλος. καὶ δακτύλιος καὶ δακτυλίδια
2.155	τὰ γυναικεῖα, καὶ δακτυλιογλύφος καὶ δακτυλιογλυφία παρὰ 
2.155	πλάτωνι. καὶ δακτυλοδεικτεῖται ὡς δημοσθένης, 
2.156	 καὶ ἐπὶ δακτύλων θεῖναι τὸ λογίσασθαι, καὶ δακτυλήθρας 
2.156	ὡς ξενοφῶν. καὶ δάκτυλος ὁ ῥυθμός. καὶ 
2.156	τοὺς ἰδαίους δακτύλους κεκλῆσθαι λέγουσιν οἱ μὲν κατὰ τὸν 
2.156	ἀριθμόν, ὅτι κἀκεῖνοι πέντε ἦσαν, οἱ δὲ κατὰ τὸ τῇ ῥέᾳ 
2.156	πάνθ' ὑπουργεῖν, ὅτι καὶ οἱ τῆς χειρὸς δάκτυλοι τεχνῖταί τε καὶ 
2.156	πάντων ἐργάται. 
2.157	  τῶν δὲ μέτρων ἔστι μέν τι καὶ δάκτυλος, δοχμὴ δὲ συγκλεισθέντες
2.157	οἱ τέτταρες δάκτυλοι, τὸ δ' αὐτὸ καὶ παλαιστὴ θηλυκῶς καὶ 
2.157	παλαιστὴς ἀρρενικῶς, καὶ δῶρον, καὶ ἑκκαιδεκάδωρα 
2.157	τὰ ἑκκαιδεκαπάλαιστα. τὸ δὲ ἀπὸ καρποῦ ἕως ἄκρων δακτύλων, ἡ 
2.157	πᾶσα χείρ, ὀρθόδωρον. εἰ δὲ τοὺς δακτύλους ἀποτείνας ἀπὸ τοῦ 
2.158	μεγάλου πρὸς τὸν μικρότατον μετροῖς, σπιθαμὴ τὸ μέτρον. εἰ δὲ 
2.158	τὸν μέγαν δάκτυλον τῷ λιχανῷ ἀντιτείνας, τὸ μέτρον λιχάς. ἀπὸ 
2.158	δὲ ὀλεκράνου πρὸς τὸν μέσον δάκτυλον ἄκρον τὸ διάστημα πῆχυς. 
2.158	εἰ δὲ συγκάμψειας τοὺς δακτύλους ἀπ' ἀγκῶνος ἐπ' αὐτούς, πυγὼν  
2.158	τὸ μέτρον, εἰ δὲ συγκλείσειας, πυγμή. εἰ δ' ἄμφω τὰς χεῖρας 
2.158	ἐκτείνειας, ὡς καὶ τὸ στέρνον αὐταῖς συμμετρεῖν, ὀργυιὰ καλεῖται τὸ 
2.158	μέτρον. 
2.159	  χειρῶν δὲ ἡ μὲν δεξιὰ κατὰ τὴν θέσιν, ἡ δὲ ἀριστερά, λαιά, 
2.159	σκαιά, εὐώνυμος. καὶ δεξιός, ἐπιδέξιος, δεξιῶς, ἐπιδεξίως, ἐπιδέξια·
2.159	δηλοῖ δὲ τοῦτο παρὰ μὲν πλάτωνι τὸ δεξιῶς 
2.159	‘ἀναβάλλεσθαι δὲ οὐκ ἐπισταμένου ἐπιδέξια,’ παρὰ δὲ λυσίᾳ 
2.159	τὸ ἐκ δεξιᾶς χειρός ‘εἰσιόντων πρὸς τῇ νεμέᾳ 
2.159	ἕστηκεν ἐπιδέξια,’ παρὰ δὲ εὐπόλιδι προπόσεως 
2.159	σχῆμα ‘ὅταν δὲ δὴ πίνωσι τὴν ἐπιδέξια.’ ἀμφιδέξιος, περιδέξιος. 
2.160	δεξιώσασθαι· ξενοφῶν δὲ εἴρηκε καὶ δεξιωσάμενος.
2.160	δεξίωσις, δεξιὰν δοῦναι ἢ λαβεῖν, δεξιὰν προτεῖναι, δεξιὰν 
2.160	ἐμβαλεῖν, ‘δεξιὰν πέμποντι βασιλεῖ’ ὡς ξενοφῶν. 
2.160	καὶ ‘μανθάνει τὰ δεξιά’ οἷον τὰ σοφά, ὡς ἀριστοφάνης. 
2.160	τὸ δὲ δεξίωμα ἐκ μόνων τῶν μέτρων. σκαιός, σκαιῶς ἀριστερός·
2.160	τὸ δ' ἐπαρίστερος ἰδιωτικόν, τό γε μὴν ἀμφαρίστερος 
2.161	ἀττικόν. τάχα δὲ καὶ ὁ ἀριστεροστάτης ἐν χορῷ προσήκοι ἂν τῇ 
2.161	ἀριστερᾷ, ὡς ὁ δεξιοστάτης τῇ δεξιᾷ. ἀλλὰ καὶ ἐν δεξιᾷ εἰσπλέοντι, 
2.161	καὶ ὁμοίως ἐν ἀριστερᾷ. 
2.161	  ἀπὸ δὲ ὀνύχων ἄκρων ἀκρωνύχια τὰ ἄκρα τῶν χειρῶν 
2.161	καὶ τῶν ποδῶν. προσήκοι δ' ἂν οἶμαι δακτύλοις καὶ τὰ 
2.161	ἄκρα, ἀκρότατα, ἀκρωλένια, ἀκρόδρυα, ἀκροχειρισμός, ἀκροκώλια, 
2.161	ἀκρώρεια, ἀκροθίνια, καὶ παρ' εὐριπίδῃ ἠκροθινιαζόμην,  
2.161	καὶ ἀκροφύσιον καὶ ἀκροτελεύτιον παρὰ θουκυδίδῃ, 
2.161	καὶ ὅσα ἄλλα ἐκ τῶν ἄκρων. 
2.162	  ἀπό γε μὴν αὐχένος τὸ μὲν σύμπαν ἕως ἰσχίων θώραξ καὶ ὅλμος, 
2.162	τὸ δὲ ὑπὸ τὰς κλεῖδας στῆθος, οὗ τὰ ἐντὸς ἐντοσθίδια. καλεῖται 
2.162	δὲ καὶ προστηθίδια ἵππων ὅπλα. τὸ δὲ ἀπὸ θυμοῦ καταβαῖνον 
2.162	στέρνον, ὅθεν εὐρύστερνος καὶ εὔστερνος, καὶ προστερνίσασθαι καὶ 
2.162	προστερνίδια· καὶ στερνόμαντιν σοφοκλῆς τὸν καλούμενον
2.162	ἐγγαστρίμυθον. τὸ δὲ στηθῶν μέσον στηθύνιον. ἐπὶ δὲ τοῖς 
2.162	στέρνοις μαστοί, ἀφ' ὧν καὶ τὰ τῆς γῆς ὑπερέχοντα μαστοὶ κέκληνται. 
2.163	οἱ δὲ μαστοὶ καὶ τιτθοὶ καλοῦνται καὶ τιτθία, μάλιστα δὲ ἐπὶ 
2.163	γυναικῶν. τὸ δὲ ὑπ' αὐτοὺς προκάρδιον. ἀπὸ δὲ τιτθῶν τιτθαὶ αἱ 
2.163	θηλάζουσαι· θηλάζειν γὰρ καλεῖται τὸ τὸν μαστὸν ἐπισχεῖν, θηλάζεσθαι
2.163	δὲ τὸ ἕλκειν τὸ γάλα ἐκ τῶν μαστῶν. τούτων δὲ θηλὴ 
2.163	τὸ ἄκρον, ὅθεν τὸ θηλάζειν καὶ θηλὴν ἐπισχεῖν. ὁ δὲ περὶ τῇ 
2.163	θηλῇ μελαινόμενος κύκλος φῶς, ἡ δὲ πρώτη τοῦ γάλακτος ὑπ' αὐτῷ 
2.164	πῆξις κύαμος, τὸ δὲ ὑποπιμπλάμενον τοῦ γάλακτος κόλπος καὶ ἄσκωμα. 
2.164	μόνα δὲ ἐν στήθεσιν ἔχει μαστοὺς ἄνθρωπος καὶ νυκτερὶς καὶ ἐλέφας. 
2.164	καὶ οὕτω μὲν ὁ σολεύς· ὁ δὲ 
2.164	σταγειρίτης τὸν ἐλέφαντα πρὸς τῷ στήθει 
2.164	φησίν, οὐκ ἐν τῷ στήθει τοὺς μαστοὺς ἔχειν. προκάρδιον δὲ τὸ 
2.164	ὑπὸ τῷ στήθει ἔγκοιλον μαλακὸν καὶ σαρκῶδες, κατὰ τὸ στόμα τῆς 
2.164	κοιλίας· ὑπόκειται δὲ τῷ χόνδρῳ τοῦ στήθους, ὅ ἐστιν ὀστοῦν ἐκπεφυκὸς 
2.164	τοῦ στήθους, ὃ καὶ ξιφοειδὲς καλεῖται. τὸ δὲ ὑπὸ τὸ στέρνον ἔγκοιλον,
2.165	ὃ καλοῦσι σφαγήν, καὶ ἀντικάρδιον ὑπ' ἐνίων ὠνόμασται. καὶ 
2.165	δὴ τὸ μὲν ὑπὸ προκαρδίῳ χόνδρος, τὸ δὲ ὑπὸ τῷ χόνδρῳ ὑποχόνδριον. 
2.165	τούτοις δὲ πλευραὶ πρόσκεινται ὀκτώ, περιαγόμεναι εἰς 
2.165	τὰ νῶτα, μείζους τε καὶ ἐλάττους, αἱ μὲν μείζους καλούμεναι γνήσιαι, 
2.166	αἱ δὲ ἐλάττους νόθαι, αἳ μάλιστα τῷ στήθει πλησιάζουσιν. τὸ δὲ ὑπὸ 
2.166	τὰς πλευρὰς ὀστῶν χήτει κενεὼν καλεῖται καὶ ζώνη, ἀφ' ἧς ὀνόματα
2.166	ζώννυσθαι, ζῶμα, διάζωμα, καὶ ζωστήρ, καὶ ζώνη τι ὅπλον 
2.166	ὁμώνυμον τῷ μέρει· ἀναξανδρίδης δὲ καὶ περιζώστραν
2.166	εἴρηκεν 
2.166	    ὡς δεῖ παχεῖαν τὴν περιζώστραν ἔχειν, 
2.166	δῆλον ὅτι τὴν ζώνην, ἣν ῥωμαῖοι καλοῦσι φασκίαν. καὶ τὸ 
2.166	ζώννυσθαι δὲ καὶ διαζώννυσθαι ἐκ τούτων. καὶ ἡ μὲν περὶ τὰς 
2.166	πλευρὰς νόσος πλευρῖτις, ὥσπερ ἡ περὶ τὰ ἄρθρα ἀρθρῖτις, καὶ νεφρῖτις 
2.167	ἡ περὶ τοὺς νεφρούς. ἀλλὰ τὰ μὲν ὑπὸ μασχάλην πλευρὰ ὀνομάζεται,
2.167	τὰ δὲ ὀστᾶ πλευραί, ὧν τὰ μέσα μεσοπλεύρια. ἑπτάπλευροι 
2.167	δὲ λίγυες ἢ εἰσὶν ἢ καλοῦνται. καὶ τρίγωνόν τι ἰσόπλευρον 
2.167	ὀνομάζεται, καὶ παραπλευρίδια τὰ παρὰ ταῖς τῶν ἵππων πλευραῖς 
2.167	ὅπλα. καταλήγει δὲ εἰς τοὺς περὶ νῶτον σφονδύλους τὰ τῶν πλευρῶν
2.167	ἄκρα, κἀκείνοις ἐμπέπηγε κατὰ τὰς ἐκ πλαγίων κοιλότητας. δώδεκα
2.167	δ' εἰσὶν ἑκατέρωθεν αἱ ξύμπασαι πλευραί, ὧν τινὲς μὲν τῷ 
2.167	στέρνῳ συνάπτονται, αἱ δὲ περὶ τὸν θώρακα παύονται, αὐταὶ ἑαυτὰς 
2.167	φέρουσαι. 
2.168	  τὸ δ' ἀπὸ στέρνων ἐπ' αἰδοῖα κατὰ τὸν κενεῶνα καλεῖται κοιλία 
2.168	καὶ γαστήρ, ἀφ' ἧς προγάστωρ καὶ γάστρις, καὶ γαστριμαργία 
2.168	καὶ γαστρίμαργος καὶ γαστροβόρος, καὶ γαστρισμὸς καὶ γαστρίσαι. 
2.168	καὶ γαστρίδιον ἐν τῇ κωμῳδία, καὶ γάστρα τρίποδος
2.168	παρ' ὁμήρῳ. καὶ ὑπεγαστρίζετο τὸ ἐχόρταζεν
2.168	ἡ κωμῳδία, καὶ ἐν γαστρὶ ἔχειν ἡρόδοτος,  
2.168	καὶ ἐγγαστρίμαντις. τὸ δ' ὑπ' αὐτῇ στάχυς καλεῖται. 
2.169	τὸ δὲ κατὰ μέσην γαστέρα κοῖλον ὀμφαλὸς καὶ μεσομφάλιον, καὶ 
2.169	ὁ περὶ αὐτὸν τόπος γάγγαμον, ἐπεὶ νεύρων ἐστὶ πλέγμα, καθάπερ 
2.169	τὸ δικτυῶδες ὃ νῦν καλεῖται γάγγαμον ἢ ὡς οἱ πολλοὶ σαγήνη. 
2.169	ὀμφαλοῦ δὲ τὸ ἐν μέσῳ ἀκρομφάλιον, τὸ δὲ ὑπὲρ αὐτὸν ἐπομφάλιον. 
2.169	καὶ μεσόμφαλοι καλοῦνται πλακούντων τι εἶδος. καὶ ὀμφαλητόμος 
2.169	ἡ μαιεύτρια· καὶ ᾧ ἀποτέμνει τοὺς ὀμφαλοὺς τῶν βρεφῶν, ὀμφαλιστήρ.
2.170	οἱ δὲ ἀττικοὶ καὶ τὸν τῶν σύκων πυθμένα ὀμφαλὸν 
2.170	ὠνόμαζον. τὸ δὲ περὶ τῷ ὀμφαλῷ δέρμα γραῖα, ὅτι ῥυσούμενον γήρως
2.170	σύμβολον γίνεται. τό γε μὴν ὑπὲρ τὸν ὀμφαλὸν μέρος εἴποις 
2.170	ἂν ἐπιγάστριον, ὅπερ ἥπατι καὶ σπληνὶ ἐπίκειται. τῷ δ' ἐπιγαστρίῳ 
2.170	οἱ κενεῶνες ὑπόκεινται, οὓς καὶ λαγόνας καλοῦσιν, ὥσπερ τὸ ὑπὸ 
2.170	τὸν ὀμφαλὸν πᾶν ἄχρι τῆς ὑπὲρ αἰδοῖα τριχώσεως ἦτρόν τε καὶ ὑπογάστριον.
2.170	ἀπὸ δὲ τοῦ ἤτρου καὶ ἠτριαῖα τεμάχη οἱ κωμῳδοὶ 
2.170	λέγουσιν. αὐτὴ δ' ἡ τρίχωσις ἥβη τε καὶ ἐπίσιον. 
2.171	τὸ γὰρ ἐφήβαιον ἰατρῶν μόνων. τὸ δ' ὑπ' αὐτὰ αἰδοῖον. οὗ τὸ 
2.171	πρόμηκες, δι' οὗ τὸ ἐκ κύστεως ὑγρὸν ἐπιρρεῖ, καυλὸς ὀνομάζεται, 
2.171	καὶ στῆμα κατὰ τοὺς ἰατροὺς τὸ κατηρτημένον, τὸ δὲ μὴ ἐκκρεμάμενον
2.171	αὐτοῦ ὑπόστημα καὶ κύστεως τράχηλος, ὥσπερ βάλανος τὸ 
2.171	τοῦ καυλοῦ ἄκρον· ἧς τὸ τρύπημα οὐρήθρα. πόσθη δὲ τὸ ἐπ' αὐτῇ 
2.171	δέρμα, ὡς ἀκροποσθία καὶ ἀκροπόσθιον τὸ πόσθης προῦχον. ᾧ δὲ 
2.171	τὴν πόσθην ἀπέδουν, τοῦτον τὸν δεσμὸν κυνοδέσμην ὠνόμαζον.  
2.172	τὸ δὲ τῶν ὄρχεων ἢ διδύμων ἀγγεῖον ὄσχεον, οὗ τὸ χαλώμενον 
2.172	λακόπεδον. τὸν δὲ ἀεὶ χαλαρῷ τούτῳ κεχρημένον λακοσχέαν ἀθηναῖοι 
2.172	καλοῦσιν. τὰ μέντοι μεταξὺ ὑποστήματος καὶ ὀσχέου καὶ μηροῦ 
2.172	πλιχάδες καλοῦνται, ὅθεν καὶ τὸ διαβαίνειν οἱ ποιηταὶ ἀμφιπλίσσειν 
2.172	λέγουσι, καὶ τὸ περιβάδην ἀμφιπλίξ, ᾧ καὶ σοφοκλῆς 
2.172	κατεχρήσατο ἐπὶ δρακόντων εἰπάν ‘θαιρὸν ἀμφιπλὶξ εἰληφότες,’ 
2.173	οἷον περιβεβηκότες. καὶ στράττις 
2.173	    τὰ θυγάτρια 
2.173	  περὶ τὴν λεκάνην ἅπαντα περιπεπλιγμένα, 
2.173	τουτέστι διηχότα τὰ σκέλη. καὶ παρ' ὁμήρῳ δὲ τὸ διέβαινον·
2.173	‘αἳ δ' ἐὺ μὲν τρώχων, ἐὺ δ' ἐπλίσσοντο πόδεσσιν.’ 
2.173	κρεμαστῆρες δὲ τὰ νεῦρα ἃ τοὺς διδύμους ἀνέχει. τὸ δὲ ῥαφῇ 
2.173	μὲν προσεοικός, ὑπὸ δὲ τὸν καυλὸν διὰ τοῦ ὀσχέου μέσου ὑπὸ τὸν 
2.173	ὀνομαζόμενον ταῦρον, ἀφ' οὗ καὶ ἀταύρωτος παρὰ τοῖς τραγῳδοῖς 
2.173	ἡ παρθένος, εἰς τὸν δακτύλιον καταλῆγον, 
2.174	περίνεος ὀνομάζεται ἢ τράμις ἢ ὄρρος. τῶν δὲ ὄρχεων τὸ μὲν ἄνω 
2.174	κεφαλή, τὸ δὲ κάτω πυθμήν· τὸ δὲ πᾶν τοῦτο αἰδοῖα, ὥσπερ καὶ 
2.174	τὰ γυναικῶν. ὧν τὸ μὲν σύμπαν κτεὶς καὶ ἐπίσιον, ἡ δὲ τομὴ 
2.174	σχίσμα. τὸ δὲ ἐν μέσῳ σκαῖρον σαρκίον νύμφη ἢ μύρτον ἢ ἐπίδερις  
2.174	ἢ κλειτορίς· καὶ κλειτορίζειν τὸ ψηλαφᾶν τὴν κλειτορίδα. τὰ δ' 
2.174	ἑκατέρωθεν σαρκώδη μυρτοχειλίδες ἢ κρημνοὶ ἢ πτερυγώματα. παραστάται
2.174	δ' εἰσὶ πόροι ἀπὸ τῶν ὄρχεων εἰς τὸν οὐρητῆρα κατάγοντες 
2.175	καὶ ἐκπέμποντες τὸ σπέρμα. ἀπὸ δὲ τῶν εἰρημένων ὀνόματα, 
2.175	ἀπὸ μὲν γαστρὸς γαστρίς, γαστρίμαργος, γαστροβόρος, προγάστωρ, 
2.175	γαστρισμός. γαστρίζειν οὐ μόνον τὸ χορτάζειν λέγουσιν, ἀλλὰ καὶ 
2.175	τὸ πλήττειν εἰς τὴν γαστέρα, ὡς ἀριστοφάνης ἐν ἰππεῦσιν. 
2.175	πλάτων δὲ ὁ κωμικὸς ἐπὶ τοῦ γαστριμάργου
2.175	
2.175	    ἔπειτα δ' οὐδείς ἐστ' ἀνὴρ γαστρίστερος. 
2.175	τὸν δὲ ψιττακὸν γάστρωνα ὁ ἀλκαῖος καλεῖ. ὅμηρος 
2.175	δὲ 
2.175	    γάστρην μὲν τρίποδος πῦρ ἄμφεπεν. 
2.176	ἀπὸ δὲ καυλοῦ ἀπεκαύλισεν. ὁ δὲ πόσθης ἔρημος ἀπεσκολυμμένος· 
2.176	παρὰ δὲ τοῖς αἰολεῦσιν ἐκαλεῖτο ἀπαιδοιῶσθαι τὸ ἀπεσκολύφθαι. 
2.176	τὸ μέντοι ἀνασπάσαι τὸ αἰδοῖον παρὰ τοῖς ἀρχαίοις κωμικοῖς 
2.176	ἀναστῦψαι καλεῖται· τὸ δ' ἐπεγείρειν αὐτὸ τοῖν 
2.176	χεροῖν ἀναφλᾶν καὶ ἀνακνᾶν ἀριστοφάνης ἐν ἀμφιαράῳ 
2.176	λέγει. ἐκαλεῖτο δὲ καὶ τύλος τὸ αἰδοῖον, ὅθεν καὶ φερεκράτης 
2.176	τὸ γυμνοῦν αὐτὸ τῇ χειρὶ ‘ἀποτυλοῦν’ εἶπεν. 
2.177	  νῶτα τοίνυν ὑπ' αὐχένι κείμενα τὸ μὲν ἔγκυρτον ἔχει χελώνιον
2.177	ὀνομαζόμενον, τὰ δ' ἑκατέρωθεν ὠμοπλατῶν πτερύγια, ὧν τὰ  
2.177	πλάγια μεταυχένια. τὸ δὲ μέσον νώτων τε καὶ τούτων μετάφρενον, 
2.177	περιεχουσῶν αὐτὸ τῶν ὠμοπλατῶν ὧν τὰ περὶ τῷ νώτῳ πλατυνόμενα
2.177	τράπεζαι καλοῦνται, τὸ δ' ὑπ' αὐταῖς ῥάχις. ἧς τὸ μέσον 
2.177	ἐν τῷ νώτῳ κατὰ μῆκος ἄχρις ὀσφύος κοιλαινόμενον κρίσις, καὶ 
2.178	ταύτης τὸ καταλῆγον ἀντίστερνον. τὸ δ' ἀπὸ τῆς ῥάχεως ὀσφὺς τὸ 
2.178	μέχρι γλουτῶν. τὴν δὲ ῥάχιν ἔνιοι τῶν ποιητῶν ὠνόμασαν κλόνιν, 
2.178	ὥσπερ ἀντίμαχος 
2.178	  ὡς εἴτε κλόνιος τεθορυίης σφονδυλίων ἔξ. 
2.178	ἑπτακαίδεκα δέ εἰσιν οἱ σφόνδυλοι τὴν συγκαμπὴν τῇ ῥάχει παρέχοντες,
2.178	δύο μὲν καὶ δέκα ῥάχεως, οὓς ὀναμάζουσι ῥάχεις, πέντε δὲ 
2.178	ὀσφύος· καὶ τὸν μὲν ὑπὸ τῷ ἄτλαντι καὶ τὴν ἐπ' αὐτῷ σάρκα λοφαδίαν
2.178	ἢ λοφίαν, τὸν δὲ ὑπ' αὐτῷ μασχαλιστῆρα, τοὺς δὲ 
2.179	λοιποὺς πλευρίτας καλοῦσιν, τὸν δὲ δωδέκατον διαζωστῆρα. τὴν 
2.179	δὲ ὀσφῦν καὶ πρότμησιν ἐκάλουν, ἧς ἐνσφονδύλια μὲν τὰ ὀστᾶ, 
2.179	ὁ δὲ πρῶτος σφόνδυλος ἐκαλεῖτο νεφρίτης, ὡς ὁ τελευταῖος ἀσφαλτίτης.
2.179	τὸ δὲ μέσον τῆς ὀσφύος ἄκνηστις, κυρίως μὲν ἐπὶ 
2.179	τῶν τετραπόδων· ὅμηρος δὲ καὶ ἐπ' ἀνθρώπου κέχρηται 
2.179	λέγων ‘κατ' ἄκνηστιν μέσα νῶτα.’ ἀπὸ δὲ νώτων ὀνόματα· 
2.179	κατὰ νώτου ἐπιγενέσθαι ἐν πολέμῳ, καὶ τὰ νῶτα δοῦναι, καὶ 
2.180	νωτίσαι παρὰ τοῖς ποιηταῖς τὸ 
2.180	κατὰ νώτου τι ἀπολιπεῖν. καὶ παρὰ ξενοφῶντι 
2.180	‘νωτοφόρος’ ἡμίονος καὶ ὄνος· καὶ νωτεῖς δὲ τούτους ἐκάλουν, 
2.180	ὡς τοὺς ὑπὸ ζυγῷ ζυγίους. τὸν δὲ μαστιγίαν ἀριστοφάνης
2.180	νωτοπλῆγα ἐκάλεσεν. περὶ δὲ τοῖς νώτοις ἑπτὰ τραχύτητες 
2.180	ἀνεστᾶσιν, ὧν δύο μὲν αἱ μετὰ τὴν πρώτην ἄκανθαν ὀνομαζομένην 
2.180	καλοῦνται κυνόλοφα, κέρναι δὲ αἱ πλάγιοι δύο· αἱ δὲ λοιπαὶ κάτω  
2.180	προνεύουσιν. τῶν δὲ σφονδύλων ἄρρεν μὲν καλεῖται τὸ προῦχον καὶ 
2.180	ἐνερειδόμενον, θῆλυ δὲ τὸ ὑποδεχόμενον κοῖλον. τοὺς δὲ σφονδύλους 
2.180	τούτους ῥιανὸς κύβους ὠνόμασεν 
2.180	    αὐχένος ἐξ ὑπάτοιο κύβοις ἐπιτέλλεται ἰξύς. 
2.180	ἡ μέντοι διὰ τῶν σφονδύλων πορεία, δι' ἧς ὁ μυελὸς τέταται, σωλὴν 
2.180	καλεῖται καὶ ἱερὰ σῦριγξ. 
2.181	  τῶν δὲ πλευρῶν αἱ μὲν μείζους γνήσιαι, αἱ δὲ ἐλάττους νόθαι, 
2.181	αἳ καὶ εἰσὶν ὑπὸ τῷ στήθει· μεθ' ἃς τὰ ἐνιδρυμένα ταῖς πλευραῖς 
2.181	σπλάγχνα ἐγκοίλια καλεῖται. καὶ ἐκ μὲν νώτων ἡ ἀνωτάτω πλευρὰ 
2.181	μεγίστη ὁρᾶται, ἐκ δὲ πλαγίων αἱ μέσαι. καὶ τὰ μὲν τῶν πλευρῶν ὀστᾶ 
2.181	σπάθαι· τούτων δὲ πλάται μὲν τὰ εὐρύτερα, ἃ καὶ ἀλλήλοις συμπέπηγεν,
2.182	τὰ δὲ στενὰ κωπία, ἃ ῥάχει γειτονεῖ. καὶ αἱ μὲν πρῶται 
2.182	δύο τὴν ἐπίκλησιν ἔχουσιν ἀντίστροφοι, δύο δὲ αἱ μετὰ ταύτας 
2.182	στερεαί, δύο δ' ἐπὶ ταύταις στερνίτιδες· αἱ δ' ἐπὶ τοὺς χόνδρους 
2.182	καταλήγουσαι δύο παράσειροι, τέτταρες δὲ αἱ νόθαι μαλθακαί. ἵνα 
2.182	δὲ οἱ σφόνδυλοι καταλήγουσιν, ἱερὸν ὀστοῦν καλεῖται· καὶ ἄρχεται 
2.182	μὲν ἐξ εὐρύτητος ὑπὸ τὴν ῥάχιν, ἀποστενοῦται δὲ κατὰ τὸν κόκκυγα 
2.182	καλούμενον, ὃς καὶ σφονδύλιον καὶ ὀρροπύγιον ὀνομάζεται. οὗ 
2.183	τὸ ὑπεράνω ὀσφῦς καὶ ἰξύς, ὡς ζώνη τὸ κατ' αὐτὴν ἐν τοῖς πρόσθεν. 
2.183	τισὶ δὲ τὸ ἱερὸν ὀστοῦν τρητὸς κόκκυξ καλεῖται καὶ ἔστι πάντων 
2.183	μέγιστον. καὶ τὸ μὲν εἰς δακτύλιον νενευκὸς αὐτοῦ κορυφὴ καλεῖται,
2.183	τὰ δὲ πλάγια ἰσχία τε καὶ σκάφια. ταῦτα δὲ ὀμφαλῷ μὲν 
2.183	ἀντίκειται, γλουτοῖς δὲ ἐπίκειται, οἳ καὶ κοχῶναι καὶ πυγαὶ προσαγορεύονται,
2.183	καὶ προχῶναι παρ' ἀρχίππῳ ἐν τῷ ῥίνωνι 
2.183	καὶ ἰσχία μέν ἐστιν αἱ ἑκατέρωθεν μετὰ τὴν ὀσφῦν σαρκώδεις προβολαί,
2.184	τὰ δ' ὑπερέχοντα ἀπὸ τούτων γλουτοὶ καὶ ἐφέδρανα, ἀφ' ὧν  
2.184	ἕδρα καθέδρα ἐνέδρα, ἐνεδρεύειν ἐφεδρεύειν, ἔφεδρος. ἀπὸ δὲ 
2.184	πυγῶν ὀνόματα εὔπυγος, καλλίπυγος, καταπύγων, καὶ καθ' ἡσίοδον 
2.184	πυγοστόλος· οἱ δὲ ἀττικοὶ καὶ τὸν μέσον τῆς χειρὸς δάκτυλον
2.184	καταπύγονα ὠνόμαζον. οἱ δὲ ἐνδεῶς πυγῶν ἔχοντες λίσποι 
2.184	καὶ ὑπόλισποι καλοῦνται καὶ λισπόπυγοι, ἐφ' ᾧ μάλιστα ἀθηναῖοι 
2.184	κωμῳδοῦνται. τὴν δὲ ὧδε ἔχουσαν καὶ διατράμιν στράττις
2.184	ὠνόμασεν. 
2.185	  οἱ δὲ ἔνδοθεν κατὰ τὴν ὀσφῦν μύες καλοῦνται ψόαι καὶ νευρομῆτραι
2.185	καὶ ἀλώπεκες· κλέαρχος δὲ οὕτως 
2.185	ὀνομάζει τοὺς ἔξωθεν κατὰ τῆς ῥάχεως μῦς. κοτύλας δ' ἂν εἴποις 
2.185	τὰς τῶν περὶ τοῖς ἰσχίοις ὀστῶν κοιλότητας, αἳ τῇ κεφαλῇ τῶν μηρῶν
2.185	εἰσὶν ἐνηρμοσμέναι. πλῆκτρον δὲ μηροῦ καλεῖται καθὸ ἡ κεφαλὴ 
2.185	τοῦ μηροῦ τῇ κοτύλῃ συνάπτει, αὐτὴ δὲ ἡ κεφαλὴ κοτυληδών. 
2.186	αἱ δὲ ὑπὸ τοὺς γλουτοὺς ἐπὶ τοὺς μηροὺς καταφερεῖς σάρκες 
2.186	ὑπογλουτίδες. τὰ δ' ἔμπροσθεν παρὰ τοὺς μηροὺς βουβῶνες, οἷς 
2.186	καὶ τὸ πάθος ὁ βουβὼν ἐπιγίνεται· καὶ τὸ βουβωνιᾶν ἐκεῖθεν, 
2.186	ὡς καλλίας. καλεῖται δὲ καὶ τὸ νεῦρον τὸ συνέχον  
2.186	τὴν κοτύλην πρὸς τὸν μηρὸν ἰσχίον· ὁμώνυμον δ' ἐστὶν αὐτῷ καὶ τὸ 
2.186	ἄρθρον. καὶ τὸ μὲν τῇ κοτύλῃ συνηρμοσμένον ὀστοῦν στρογγύλον 
2.187	μηροῦ κεφαλή, μηρὸς δὲ τὸ ἀπὸ τούτου μέχρι γονάτων μέρος, ἀφ' 
2.187	οὗ εὔμηρος καλλίμηρος, μηριαῖα, παραμηριαῖα καὶ παραμηρίδια, 
2.187	καὶ ἡ λάκαινα φανόμηρις. ἡ δὲ περὶ τῇ κεφαλῇ τοῦ μηροῦ τῶν 
2.187	ὀστῶν ἔκφυσις τροχαντὴρ ὀνομάζεται. μύες δὲ αἱ πρὸ τῶν ἄρθρων 
2.188	ἐν ταῖς κινήσεσιν ἐπανιστάμεναι σάρκες. τὰ δ' ἐντὸς τῶν μηρῶν 
2.188	παραμήρια, τὰ δὲ μεταξὺ αὐτῶν μεσομήρια. γόνυ δὲ ἡ μετὰ τοὺς 
2.188	μηροὺς συγκαμπή, ἀφ' οὗ καὶ τὸ γονατίζειν παρὰ κρατίνῳ τῷ 
2.188	κωμῳδοποιῷ. λέγεται δέ τι καὶ καλάμου γόνυ, 
2.188	καὶ παρ' ὁμήρῳ ἐπιγουνίς. γόνατος δὲ τὸ μὲν τῷ 
2.188	τοῦ μηροῦ τέλει συνηρμοσμένον κνήμης κεφαλή, τὸ δ' ἔξωθεν ἐπικείμενον
2.188	πλατὺ καὶ περιφερὲς ὀστοῦν, ὥσπερ φράγμα τοῦ γόνατος, 
2.189	ἐπιγονατίς τε καὶ κόγχη καὶ κόγχος καὶ μύλη, κατὰ δὲ ἱπποκράτην
2.189	ἐπιμυλίς, κατὰ δὲ ἱππώνακτα 
2.189	μυλακρίς. ἡ μέντοι κωμῳδία τὴν ἀλετρίδα μυλακρίδα καλεῖ 
2.189	ἢ ζῷόν τι ἐν τῷ μυλῶνι γινόμενον, ὡς ἀριστοφάνης λέγει 
2.189	 
2.189	  ἵνα ξυνῶσιν ᾧπερ ἥδεσθον βίῳ, 
2.189	  σκώληκας ἐσθίοντε καὶ μυλακρίδας. 
2.189	ὁ δὲ πρὸς τῷ γόνατι μῦς ἐπιγουνίς, ἡ δὲ κατόπιν ἀντικειμένη τῇ 
2.190	κόγχῃ κοιλότης ἰγνύη. κνήμη δὲ τὸ ἐπὶ τῷ γόνατι καὶ τῇ ἰγνύι 
2.190	πᾶν ἑκατέρωθεν. δύο δὲ ἔχει ὀστᾶ ἡ κνήμη, ἰσομήκη μέν, οὐ μὴν 
2.190	ἰσοπαχῆ· ὧν τὸ μὲν ἔξωθεν, ὅπερ ἐστὶν ἔλαττον, παρακνήμιον καλοῦμεν,  
2.190	τὸ δὲ ἔνδοθέν τε καὶ μεῖζον προκνήμιον. τῆς δὲ κνήμης ἁπάσης
2.190	τὸ μὲν πρόσθεν ἀντικνήμιον, τὸ δ' ὄπισθεν εἰς μῦν ἐπῃρμένον
2.190	γαστροκνήμιον· ἔνιοι δ' ᾠήθησαν τὸ μὲν πρόσθεν κνήμην, τὸ 
2.191	δ' ὄπισθεν ἀντικνήμιον εἶναι. τὰ δ' ἀπὸ κνήμης ὀνόματα εὔκνημος 
2.191	καὶ κνημὶς καὶ ‘ἐυκνήμιδες ἀχαιοί,’ καὶ σκελίδες ὁλόκνημοι ἐν τῇ 
2.191	κωμῳδίᾳ, καὶ κνημοὶ ὀρῶν. τὰ δ' ἑκατέρωθεν 
2.191	τοῦ μείζονος ὀστοῦ, ὃ τὴν κνήμην φέρει κερκὶς καλούμενον, μικρὰ 
2.191	ὀστάρια, ἃ περόναι λέγονται καὶ παρακερκίδες, ταῦτα δὲ καὶ 
2.191	στήριγγες παρ' ἐνίοις καλοῦνται. τὸ δὲ πλατὺ νεῦρον, ὃ πρὸς 
2.191	τὴν πτέρναν παύεται ἀπὸ ἰγνύος ἀρξάμενον, τένων. 
2.192	  τὸ δὲ ὑπὸ τῇ κνήμῃ μέρος καλεῖται σφυρὸν καὶ πέζα, ἀφ' ὧν 
2.192	ὀνόματα εὔσφυρος, καλλίσφυρος, εὔπεζος, ἀργυρόπεζος, ‘ἀργυρόπεζα
2.192	θέτις.’ παρὰ δὲ τὴν πέζαν ἑκατέρωθεν προύχουσιν ἀστράγαλοι,
2.192	εἰς οὓς αἱ περόναι καταλήγουσιν· οἱ δὲ ἀστραγάλους οὐ τὰ 
2.192	προύχοντα ἀλλὰ τὰ ἔνδον κρυπτόμενα ὑπὸ σφυρόν. ῥαιβοὺς δὲ 
2.193	καλοῦσιν οἷς καμπύλα εἰς τὸ ἔνδον τὰ σκέλη, βλαισοὺς δὲ οἷς τὸ 
2.193	ἀπὸ τῶν γονάτων εἰς τὸ ἔξω ἀπέστραπται· καὶ τὸ μὲν ἀρχίλοχος,
2.193	τὸ δὲ ξενοφῶν λέγει. σκέλος 
2.193	μὲν δὴ πᾶν ὀνομαστέον τὸ ἐκ μηροῦ καὶ γόνατος καὶ κνήμης καὶ 
2.193	σφυροῦ καὶ ποδός· τὸ δ' ἐκ μηροῦ τε καὶ κνήμης κῶλον καὶ 
2.193	κωλῆνα. ὀνόματα δ' ἀπ' αὐτῶν τὸ ὑποσκελίζειν, καὶ ὡς ξενοφῶν 
2.193	κακοσκελής, καὶ σκελὶς ἡ νῦν καλουμένη πέρνα 
2.193	ἐν τῇ κωμῳδίᾳ, καὶ παρὰ πλάτωνι
2.194	‘ἀσκελὲς καὶ ἄπουν·’ τάχα δὲ καὶ ὁ σκελετὸς καὶ σκελετεύειν
2.194	καὶ κατεσκελετευμένος ἀπὸ τῆς τῶν μερῶν τούτων ὡς πρὸς 
2.194	τὸ πᾶν σῶμα ἰσχνότητος. μένανδρος δὲ καὶ περισκελίδας
2.194	εἴρηκε φορεῖν τὰς κόρας. ἀσκωλιάζειν δὲ ἔλεγον τὸ τῷ  
2.194	ἑτέρῳ ποδὶ ἅλλεσθαι. ποὺς δὲ ὀνομάζεται τὸ μετὰ τοὺς ἀστραγάλους
2.194	πᾶν· ἀφ' οὗ ὀνόματα εὔπους ὠκύπους ταχύπους καὶ ὡς 
2.194	πλάτων ἀντίπους, εὐποδία ἀποδία, ποδωκία ποδώκης, 
2.194	ἀρτίπους καὶ ὡς πλάτων παραποδισθῶμεν, καὶ 
2.195	ξενοφῶν κακόποδας. καὶ δίπους καὶ 
2.195	τρίπους καὶ τὰ ἐφεξῆς, ὧν μόνον ὁ ὀκτώπους εἰδικώτερον ἐκφέρεται.
2.195	τούτοις ἂν προσήκοι καὶ ἐμπόδια καὶ ἐμποδίσματα, ἐμποδίζειν,
2.195	ἐμποδὼν ἵστασθαι, ἐπὶ πόδα ἀναχωρεῖν, καλόπους, ποδοκάκη,
2.195	ποδάγρα, ποδαγρᾶν. πλάτων δὲ καὶ τὰ 
2.195	‘πολύποδα καὶ ἄποδα’ εἴρηκεν. καὶ ὁ πολύπους δ' ἐκ τούτων 
2.195	ἂν εἴη καὶ ἡ χαμαίπους· ἐκάλουν δὲ οὕτω τὴν οὐκ ἐπὶ ζεύγους 
2.196	κομιζομένην νύμφην. ποδοστράβη, ποδόνιπτρον, ποδονιπτήρ, 
2.196	ποδεὼν ἀσκοῦ, ποδήρεις χιτῶνες, ποδαλγία ποδαλγής. ὁ δὲ κωμικὸς
2.196	πλάτων καὶ ποδάρια εἴρηκεν. καὶ ποδεῖα τοὺς 
2.196	περὶ τοῖς ποσὶ πίλους κριτίας, ἅπερ αἰσχύλος 
2.196	πέλλυτρα καλεῖ. λέγεται δέ τι καὶ περὶ πόδα, τὸ 
2.196	ἁρμόττον, ἀπὸ τῶν ὑποδημάτων. ‘ἀνεπόδιζον’ δὲ ‘τὸν γραμματέα’ 
2.196	αἰσχίνης ὁ ῥήτωρ ἔφη ἐπὶ τοῦ πάλιν ἀναγινώσκειν 
2.196	ἐποίουν, καὶ ἀναποδιζόμενα ἀντιφῶν τὰ πάλιν 
2.196	ἐξεταζόμενα.  
2.197	  μέρη δὲ ποδὸς τὸ μὲν ἄνω πρὸ τῶν δακτύλων πεδίον ἢ ὄρος 
2.197	ἢ πολυόστεον, ἐξ ὀστῶν καὶ νεύρων συγκείμενον· οὗ τὸ ἔμπροσθεν 
2.197	μετὰ τοὺς δακτύλους ταρσός, τὸ δ' ἀπολῆγον τοῦ ποδὸς κατόπιν 
2.197	πτέρνα, ἀφ' ἧς καὶ τὸ πτερνοκοπεῖν, ὅπερ ἐστὶ τὸ ταῖς πτέρναις 
2.197	κτυπεῖν πρὸς τὰ ἑδώλια ἐν τοῖς θεάτροις, ὁπότε τινὰ θορυβοῖεν. καὶ 
2.197	πτερνίδες ἐν τῇ μέσῃ κωμῳδίᾳ καλοῦνται οἱ 
2.198	πυθμένες τῶν ἰατρικῶν λεκανίδων. τὸ δὲ κάτωθεν τὸ μὲν ὅλον 
2.198	τύλωμα, τούτου δὲ τὸ μὲν προῦχον ὑπὸ τοὺς δακτύλους στῆθος ποδὸς 
2.198	ἢ προστηθίς, τὸ δὲ μετὰ τὸ στῆθος κοῖλον ποδός. δάκτυλοι δὲ ποδὸς 
2.198	τὰς αὐτὰς ἐπὶ τοῖς μέρεσι προσηγορίας ἔχουσιν ἅσπερ οἱ τῶν χειρῶν. 
2.198	καὶ τὰ μὲν ὑπὸ τοὺς δακτύλους ῥήγματα χίμετλα ὀνομάζεται  
2.198	οἱ δὲ καὶ αὐτὸ τὸ μέρος οὗ ἐπιγίνεται, χίμετλον ὀνομάζεσθαι νομίζουσιν
2.199	τὰ δὲ ὑπὲρ τοὺς δακτύλους κρούματα πταίσματα· ἀριστοφάνης
2.199	δὲ καὶ ἐπιπταίσματα αὐτὰ καλεῖ, τὸ μέντοι 
2.199	προσπταῖσαι ἐν τοῖς σφηξὶ προσκόψαι εἴρηκεν. ποσὶ δ' 
2.199	ἂν προσήκοι καὶ τὸ ὑπόδημα, ὑποδεῖσθαι, ὑποδούμενος, ἀνυπόδητος,
2.199	ἀνυποδησία, καὶ βάσιν δ' ἂν εἴποις τὸν πόδα, πλάτωνος 
2.199	εἰπόντος ‘θεοῦ βάσεις ὑποτιθέντος πλείους·’ ἀφ' οὗ 
2.199	καὶ τὸ βάσιμον καὶ τὸ ἄβατον. καὶ βάσις δὲ παρὰ τοῖς μουσικοῖς 
2.200	λέγεται τὸ τιθέναι τὸν πόδα ἐν ῥυθμῷ. καὶ βατὴρ ὁ οὐδὸς ἐφ' οὗ 
2.200	βαίνομεν, ὡς ἀμειψίας 
2.200	    ἐπ' αὐτὸν ἥκεις τὸν βατῆρα τῆς θύρας. 
2.200	καὶ βεβῶτας ὁ πλάτων τε καὶ ξενοφῶν
2.200	λέγουσιν. καὶ ‘διαβατήρια’ ξενοφῶν  
2.200	ἱερά, καὶ ἀποβατήρια. καὶ διαβατὸς ποταμὸς καὶ ἄβατος 
2.200	πλάτων, καὶ διαβιβᾶτε δημοσθένης, 
2.200	καὶ διαβάτην ἀριστοφάνης. καὶ ἐπιβασίαν τῇ δίκῃ 
2.200	ὑπερείδης, καὶ ‘ἐπιβατεύων τοῦ σμέρδιος ὀνόματος’ 
2.200	ἡρόδοτος. 
2.201	  τῶν τοίνυν ἐντὸς ἀπὸ τῶν μετὰ τὴν ἐπιγλωττίδα τόπων αἱ μὲν 
2.201	ἑκατέρωθεν προύχουσαι σάρκες ἀντιάδες καὶ παρίσθμια καλοῦνται, αἱ 
2.201	δ' ὑπ' αὐτάς, ὅμοιαι μὲν τὴν ἐρυθρότητα, μείζους δὲ καὶ περιφερέστεραι,
2.201	μῆλα. προσπεφύκασι δὲ κατὰ λεπτοὺς ὑμένας στομάχῳ, ὃν 
2.202	καὶ βρόγχον καὶ ἀρτηρίαν ἔνιοι καλοῦσιν, οἱ δὲ καὶ φάρυγγα. ταῖς 
2.202	γε μὴν ἀντιάσιν ὀστοῦν ὑπόκειται περιειληφὸς τὴν τοῦ βρόγχου κεφαλήν,
2.202	καλούμενον ὑπ' ἐνίων ὑοειδές, ὅτι προσέοικε τῷ τοῦ γράμματος
2.202	σχήματι· ἡρόφιλος δ' αὐτό, διὰ τὸ παρεστηκέναι ταῖς ἀντιάσι, 
2.202	παραστάτην ὠνόμαζεν. ὁ δὲ στόμαχος πρόσκειται μὲν ἔνδοθεν τῇ 
2.202	ῥάχει, κατατείνει δ' εἰς πνεύμονα, ὀνομάζεται δὲ καὶ οἰσοφάγος, καὶ 
2.202	τὰ νεῦρα τὰ ἑκατέρωθεν αὐτοῦ τόνοι. ἔνθα δὲ κοιλίᾳ συνάπτει, καλεῖται
2.203	τοῦτο στόμα κοιλίας. παρέοικε δὲ τὸ κάτω τοῦ στομάχου, 
2.203	καθὸ τῷ πνεύμονι ἐμβέβηκε, διὰ τὸ ἐκ στενότητος ἀνευρύνεσθαι κώδωνι
2.203	σάλπιγγος. ἔστι μέντοι καὶ τὸ ὑπὸ τῇ γλώττῃ πρὸς τὴν 
2.203	ὑποδοχὴν τῶν ποτῶν τε καὶ σιτίων τοῦ λοιποῦ μήκους πλατύτερον,  
2.203	εὐαίσθητον δ' αὐτοῦ τὸ πρὸς τῇ κοιλίᾳ καὶ νευρῶδες. ἔξωθεν δὲ 
2.203	σαρκώδης ἐστί, καθὸ τῷ βρόγχῳ γειτονεῖ, τὰ δ' ἔνδοθεν στρογγύλος 
2.204	ἀρτηριώδης. ἐπίκειται δ' ἀρτηρίᾳ τε καὶ ταῖς ἀπὸ καρδίας εἰς ῥάχιν 
2.204	ἀνατεινούσαις φλεψίν. πλέγματα δ' αὐτὸν ποιεῖ τέτταρα, ἢ ὡς 
2.204	ἔνιοι τρία, φλέβες ἀρτηρίαι νεῦρα· τοὺς γὰρ ὑμένας ἐξαίρουσιν. καὶ 
2.204	ὄρνισι μὲν ὅμοιόν τι τούτῳ πρόσκειται, πρηγορεὼν καλούμενον, 
2.204	ἔνθα προαθροίζεται ἡ τροφή· τῶν δὲ μηρυκαζομένων τὴν πρώτην 
2.204	κοιλίαν ἤνυστρον καλοῦσιν. ὁ δὲ βρόγχος στομάχου προκείμενος, 
2.205	εἰς πνεύμονα ἀνανεύων, τῇ γλώττῃ καὶ τῷ στομάχῳ προσπέφυκεν, 
2.205	ἐρρίζωται δ' ἐν μέσῳ τῷ πνεύμονι, τῇ μὲν κατὰ τοὺς ὀπισθίους λοβοὺς 
2.205	ἐγκείμενος, οἳ τοῖς νώτοις προσίζουσιν, τῇ δὲ κατὰ τοὺς ὑπὸ τοῖς 
2.205	στέρνοις· σχίζεται γὰρ εἰς πλείους λεπτὰς ἀποφύσεις, αἳ καλοῦνται 
2.205	σήραγγές τε καὶ βρόγχια καὶ ἀορταί. αὐτὸς δ' εἰς στρογγύλον 
2.205	εἶδος ἀποτετορνευμένος, ἐκ μὲν τοῦ κατόπιν τῷ στομάχῳ γειτνιῶν, 
2.205	ὥσπερ δ' ἐκ κύκλων πολλῶν συγκείμενος χιτῶνας καὶ οὗτος ἔχει τέτταρας,
2.206	συμπεπλεγμένος ἐκ νεύρων φλεβῶν ἀρτηριῶν ὑμένων. ὅμηρος
2.206	μέντοι τὸν στόμαχον καὶ λαιμὸν καὶ λαυκανίαν 
2.206	καλεῖ, καὶ φησὶ ‘ψυχῆς ὤκιστον ὄλεθρον’ εἶναι, ὅτι διαιρεθεὶς ἀπόλλυσι
2.206	τὴν ὁδὸν τῆς τροφῆς. τὸν δὲ βρόγχον ἀσφάραγον καλῶν  
2.206	καὶ φωνῆς ὄντα πορείαν ἐπιστάμενος, ἄτμητον ἐπὶ ἕκτορι 
2.206	τετήρηκεν, 
2.206	    ὄφρα τί μιν προτιείποι ἀμειβόμενος ἐπέεσσιν. 
2.207	  ἥ γε μὴν φάρυγξ στομάχου ἐστὶν ἀρχή, ὡς βρόγχου λάρυγξ, 
2.207	καὶ φαρύγεθρον· λαρυγγίζειν δ' εἴρηκε δημοσθένης, 
2.207	ὅπερ οἱ παλαίτεροι φαρυγγίζειν. τὸ δ' ἔξω προῦχον αὐτοῦ περὶ τὸν 
2.207	τράχηλον γαργαρεὼν καὶ πρόλοβος. τοῦ δὲ στομάχου καταλήγοντος 
2.207	εἰς τὴν κοιλίαν, ὡς προύλεγον, ἡ τῆς κοιλίας εὐρυχωρία 
2.207	κεῖται κατὰ τὸ λαιὸν μέρος, τὸ μὲν στόμα κατὰ τὸν χόνδρον μέσον 
2.208	ἔχουσα, τὸ δὲ λοιπὸν σῶμα ὑπὸ τῷ διαφράγματι. τῆς δὲ κοιλίας 
2.208	ἐκπέφυκεν ἔντερον κατὰ τὰ δεξιὰ μᾶλλον νενευκός, τῇ ῥάχει 
2.208	μάλιστα προσκείμενον, ὃ καλεῖται πυλωρός· παραπέμπει δ' εἰς τὴν 
2.208	ὀνομαζομένην νῆστιν τὴν τροφήν, ἥ ἐστιν ἔκτοσθεν μὲν πλέγμα νευρῶδες,
2.208	ἔντοσθεν δὲ καὶ σαρκῶδες αὐτῇ παραμέμικται. κεῖται δ' ὑπὸ 
2.208	τὴν νόθην πλευρὰν τὴν ἐν ἀριστεροῖς μέχρι τῆς λαγόνος παρήκουσαν,
2.208	κενὸν δ' ἔστι διὰ παντὸς τοῦτο τὸ ἔντερον, ὅθεν καὶ 
2.209	νῆστις κέκληται. ταύτης δὲ τῆς νήστεως τὸ λεπτὸν ἔντερον ἐκπέφυκεν,
2.209	ὑπὸ τὸν ὀμφαλὸν κείμενον ἕλιγμα, πάντα συμπληροῦν τὸν 
2.209	τόπον. λήγει δ' εἰς δύο τέλη, ὧν τὸ μὲν καλεῖται κόλον καὶ κάτω 
2.209	κοιλία, ἣν νειαίρην ὅμηρος καλεῖ, κεῖται δ' ἐν δεξιοῖς, 
2.209	παρὰ τὸ ὑποχόνδριον· ἀφ' οὗ καὶ τὸ κολάζεσθαι καὶ κόλασις καὶ 
2.209	κολαστήρια, διὰ τὸ φέρειν τὸ ἐν αὐτῷ πάθος τοῖς σώμασιν ὀξείας 
2.210	τινὰς ἀλγηδόνας. τὸ δ' ἑτέρωθεν τῷ λεπτῷ ἐντέρῳ λήγοντι συνάπτον 
2.210	ὀνομάζεται τυφλὸν ἔντερον, τῇ μὲν ῥάχει προσιζάνον, κατὰ δὲ τὴν  
2.210	λαγόνα τὴν δεξιὰν κείμενον. καὶ τῷ μὲν κόλῳ τὸ ἀπευθυσμένον 
2.210	ὕπεστιν, ἀρχὸς δὲ κόλου τέλος καταλῆγον εἰς τὸν δακτύλιον, τῇ 
2.210	ὀσφύι προσπεφυκός. ὁ δὲ δακτύλιος ἐντέρου μὲν τέλος, ὁδὸς δὲ 
2.210	τῶν ἐκ κοιλίας περιττῶν, οὑτωσὶ μὲν ἰδεῖν μεμυκώς, ἐπὶ δὲ πλεῖστον 
2.211	ἀνοιγόμενος, ὃν οἱ μὲν σφιγκτῆρα οἱ δὲ στεφάνην καλοῦσιν. τὸ μέντοι 
2.211	μεσεντέριον ἔστι μὲν ὑμὴν ἐκ φλεβῶν καὶ νεύρων συμπλακείς, νεφροῖς
2.211	δὲ καὶ κοιλίᾳ γειτνιᾷ, τὴν τροφὴν ἀναπέμπον εἰς τὸ ἧπαρ. 
2.211	ἀπὸ δ' ἐντέρου ὀνόματα δυσεντερία παρὰ πλάτωνι 
2.211	καὶ λειεντερία παρ' ἱπποκράτει, 
2.212	καὶ ἐντεριώνη τὸ ἐντὸς τῶν ῥάβδων, ὃ ἐξαίρουσιν οἱ βουλόμενοι 
2.212	κενῶσαι τὴν ῥάβδον εἰς σύριγγα ἢ αὐλὸν ἤ τι τοιοῦτον. ἐντερονείαν 
2.212	δὲ τὰ καλούμενα ἐγκοίλια τῶν νεῶν ἀριστοφάνης ὠνόμασεν.
2.212	ἐκ μὲν δὴ τοῦ περιφεροῦς τῆς κοιλίας ἐκπέφυκεν, αὐτήν 
2.212	τε καὶ μέρος τοῦ ἄλλου ἐντέρου καλύπτον, τὸ ὀνομαζόμενον ἐπίπλοον· 
2.212	ὁ δ' ἀπὸ τῶν νεφρῶν ἐπὶ πάντα τὰ ἔντερα σχιζόμενος χιτὼν περιτόναιον
2.212	καλεῖται. 
2.213	  τοῦ δ' ἥπατος ἐν τοῖς δεξιοῖς κειμένου καὶ τὸ νεαρὸν 
2.213	αἷμα διὰ φλεβῶν ἐκ κοιλίας ὑποδεχομένου, τὰ μὲν πρὸς ταῖς φρεσὶ 
2.213	καὶ τῷ περιτοναίῳ κυρτά, τὰ δὲ κάτωθεν ἐπιψαύοντα τῆς γαστρὸς 
2.213	σιμὰ ὀνομάζεται. τὸ δὲ μέγιστον ἔργον ἥπατος διακρῖναι τὴν 
2.213	τροφὴν εἰς αἷμα καὶ χολήν, καὶ τῆς μὲν ἀγγεῖόν τι πληρῶσαι, ὃ ἔγκειται
2.214	τῷ μεγίστῳ λοβῷ καὶ ὁμωνύμως τῷ ὑπ' αὐτῷ ὑγρῷ καλεῖται 
2.214	χολή, τὸ μὲν στενὸν αὐχένα καλούμενον ἔχουσα, τὸ δὲ πλῆρες πυθμένα. 
2.214	ἀπὸ δὲ χολῆς χολᾶν, μελαγχολᾶν, χολωθῆναι, ἐπίχολος, ὑπόχολος, 
2.214	χολέρα, χολημεσία, χολόβαφος, χολοβαφίνη· οὕτω γὰρ ἐπὶ τῶν 
2.214	πλασμάτων οἱ ἀττικοὶ τὴν χρυσοειδῆ ἐκάλεσαν, ὡς ὑπόχολον τὸν  
2.214	μελαγχολῶντα. καὶ ἀκρόχολον δὲ καὶ ἀκροχολοῦντα πλάτων 
2.214	λέγει. τὸ δ' αἷμα διὰ φλεβῶν εἰς πᾶν διασπείρεται τὸ 
2.215	σῶμα. ἀπὸ δ' αἵματος αἱμάξαι, αἱμάσσων, αἱματηρόν, ὕφαιμον, 
2.215	αἱματῶδες, αἷμα ἐμῶν, αἷμα σχάσαι τὸ λῦσαι φλέβα, ‘τῷ κέντρῳ 
2.215	ἐξαιμάσσειν,’ καὶ ἔναιμον, καὶ ἐναιμῶδες παρὰ ἀντιφῶντι, 
2.215	καὶ ἀναίμους δὲ καὶ ὀλιγαίμους. καλεῖται δὲ τοῦ ἥπατος τὸ 
2.215	μέν τι πύλαι, καθ' ἃς ὑποδέχεται τὸ αἷμα, ὅπερ διὰ μιᾶς φλεβὸς εἰς 
2.215	πάσας τὰς φλέβας ἀπ' αὐτῶν ἀναπέμπεται· τὸ δὲ λοβοὶ ἡπατίαι, 
2.215	καθάπερ οἱ τοῦ πνεύμονος πνευμονίαι. 
2.216	  ἐπίκειται δ' αὐτῷ τὸ διάφραγμα, συγκείμενον ἐκ φλεβῶν, ὃ 
2.216	καὶ διαφράττει ἀπὸ τοῦ ἥπατος πνεύμονα καὶ καρδίαν. τὰ δ' 
2.216	ἀπ' αὐτοῦ ὀνόματα φράττειν, ἀποφράττειν, ἐμφράττειν, ἐπιφράττειν, 
2.216	φράγμα, φραγμός. τῷ δὲ διαφράγματι ἡ γαστὴρ ὑπόκειται, καὶ 
2.216	καλεῖται ἄνω κοιλία. ὑπέρκειται δ' αὐτοῦ ἡ καρδία, κόλπους 
2.216	ἔχουσα αἵματός τε καὶ πνεύματος, ὧν τὸ μὲν ἐκπέμπει δι' ἀρτηριῶν, 
2.217	τὸ δὲ ἀναπέμπει διὰ φλεβῶν. οἱ δὲ κόλποι καλοῦνται κοιλίαι, ἡ μὲν 
2.217	ἀριστερὰ παχυτέρα τε καὶ πνεύματος οὖσα ἄφεσις, ἡ δὲ δεξιὰ λεπτοτέρα
2.217	μέν, ἐπὶ μείζονος δὲ τῆς εὐρυχωρίας, ἀφ' ἧς οἱ τοῦ αἵματος 
2.217	ὀχετοὶ φέρονται. κεῖται δ' ὑπὸ μαστὸν ἀριστερόν. ὄνομα δ' ἀπ' 
2.217	αὐτῆς εὐκάρδιος, καὶ καρδιώττειν· οὕτω δ' οἱ δωριεῖς τὸ παρὰ 
2.217	ξενοφῶντι βουλιμιᾶν καλοῦσιν. καλεῖται δέ τις καὶ 
2.217	περικάρδιος ὑμήν, ὁ διαφράττων τὸν θώρακα, ὃς καὶ χιτὼν ὀνομάζεται.
2.218	ἡ μὲν δὴ βάσις τῆς καρδίας καλεῖται κεφαλή, τὸ δὲ προῦχον 
2.218	ὀξὺ πυθμήν, τὰ δ' ἑκατέρωθεν κοῖλα ὦτα. πρὸς δὲ τῇ κεφαλῇ τῆς  
2.218	καρδίας ὄπισθεν κατὰ τὸν ἕβδομον σφόνδυλον ἔστι τις σὰρξ ἀδένι 
2.218	ἐοικυῖα, ἣ καλεῖται θύμος. εἴποις δ' ἄν τινας καὶ τραχείας ἀρτηρίας
2.218	αἳ κεῖνται πρὸ τοῦ στομάχου, δι' ὧν ὁ θώραξ ἀναφυσώμενος τῷ 
2.219	πνεύματι καὶ συνιζάνων εἰς τὸν πνεύμονα ἀναθλίβεται. ὁ δὲ πνεύμων
2.219	κεῖται μὲν ὑπὲρ τὸ διάφραγμα, ὃ καλοῦσι καὶ φρένας, ὥσπερ 
2.219	τοὺς ἐν ταῖς πλευραῖς ὑμένας ὑπεζωκότας· τῇ δὲ τοῦ θώρακος 
2.219	εὐρυχωρίᾳ, ἣ καλεῖται κενὰ θώρακος, ὁ πνεύμων χρῆται πρὸς τὴν 
2.219	τοῦ πνεύματος ἐκροήν. ὀνομάζοις δ' ἂν ἀπ' αὐτοῦ πνεῖν, ἀναπνεῖν, 
2.219	ἀποπνεῖν, ἐκπνεῖν, διαπνεῖν, πνέων, ἀποπνέων, ἐκπνέων, διαπνέων,
2.219	διαπνεόμενος, πνεῦμα, ἐμπνέων, ἐμπνεῖν, ἐπιπνέων, ἐπιπνεῖν,
2.219	ἐπίπνους, εὔπνους, καταπνεόμενος, ἀναπνοή, περιπνευμονία, 
2.219	δύσπνοια, ἔμπνους, ἐπίπνοια, διάπνοια. 
2.220	  περὶ μέντοι τὴν κοιλίαν κατὰ τὰ λαιὰ ὑπὸ τὸ διάφραγμα τὸν 
2.220	σπλῆνα κεῖσθαι συμβέβηκεν, ὃν ὁ πλάτων ἐκμαγεῖον 
2.220	τοῦ ἥπατος γεγενῆσθαι φησίν· ἄλλην γὰρ οὐδεμίαν χρείαν παρέχεται. 
2.220	κεφαλὴ δ' αὐτοῦ τὸ παχύτατον ὀνομάζεται. λέγεται δὲ καὶ σπληνίον. 
2.220	ὄνομα δ' ἀπ' αὐτοῦ τὸ σπληνιᾶν, ὅπερ ἐστὶ τὸν σπλῆνα ἀλγεῖν. 
2.220	ἡ δὲ τῶν νεφρῶν θέσις, ἀφ' ὧν καὶ νεφρῖτις νόσος, ὑπὸ σπληνὶ καὶ 
2.220	ἥπατι, καθ' ἑτέραν τὴν λαγόνα τῶν νεφρῶν ἑκάτερος κείμενος, καὶ 
2.221	τὸ ἀπορρέον τοῦ σώματος ὑγρὸν εἰς κύστιν διηθῶν. ἥ γε μὴν κύστις 
2.221	κατὰ τὴν εὐρυχωρίαν τῶν πλατέων ὀστῶν κειμένη τὸ ὑγρὸν ἐφ' 
2.221	ἑαυτὴν συλλέγει. καὶ μὴν ἐπὶ γυναικῶν μέσον ἀρχοῦ τε καὶ κύστεως 
2.221	κεῖται τὸ μητρῷον χωρίον, ὃ μήτραν τε καλοῦσι καὶ ὑστέραν 
2.221	καὶ δελφύν, ἀφ' ἧς καὶ ἀδελφοὶ οἱ ἐν τῇ αὐτῇ μήτρᾳ συστάντες,  
2.221	ὡς ἄλοχος παρὰ τοῖς ποιηταῖς ἡ ἐπὶ τὸ αὐτὸ λέχος 
2.221	ἀναβαίνουσα καὶ ἄκοιτις ἡ τῆς αὐτῆς κοίτης μετέχουσα.
2.222	ἱπποκράτης δ' οὐ δελφὺν μόνον ἀλλὰ 
2.222	καὶ γονὴν τὴν μήτραν καλεῖ, ἐν ᾗ τό τ' ἔμβρυον συνίσταται καὶ 
2.222	τρέφεται καὶ τὸ ἔμμηνον αἷμα συναθροίζεται. τῆς δὲ μήτρας αἱ 
2.222	ἐπὶ τὰ ἄνω καὶ τὰ πλάγια ἐκφύσεις κεραῖαι καλοῦνται καὶ πλεκτάναι, 
2.222	τὰ δ' ἑκατέρωθεν ὦμοι, καὶ τὸ ἄκρον αὐχὴν ἢ τράχηλος· οὗ στόμα 
2.222	ὁ πρῶτος πόρος, τὸ δ' ἐφεξῆς κοίλωμα γυναικεῖος κόλπος. δύο δὲ 
2.223	δὴ περὶ τῷ ἐμβρύῳ χιτῶνες εἰσίν, ὧν τὸν μὲν ἔνδοθεν λεπτότερον 
2.223	ὄντα καὶ μαλακώτερον ἀμνίον ἐμπεδοκλῆς 
2.223	καλεῖ, τὸ δ' ἔξωθεν ἐπ' αὐτῷ, τὸ πρὸς τῇ ὑστέρᾳ, χόριον 
2.223	ὀνομάζεται, οὗ καὶ ὁ ὀμφαλὸς ἐκπέφυκεν. καὶ ἀντιφῶν 
2.223	 δ' εἴρηκεν ‘ἐν ᾧ τὸ ἔμβρυον αὐξάνεταί τε καὶ 
2.223	τρέφεται, καλεῖται χόριον.’ οἱ δὲ παραπέμποντες ἐξ ἑκατέρων τῶν 
2.224	νεφρῶν τὸ οὖρον τόποι οὐράναι τε καὶ οὐρητῆρες καλοῦνται· ἡ δὲ 
2.224	τραγῳδία τὴν ἀμίδα οὐράνην ἐκάλεσεν. καλεῖται
2.224	δέ τις καὶ περιτόναιος ὑμήν, τῷ παντὶ ὑπογαστρίῳ συμπεφυκώς,
2.224	καὶ περιειληφὼς κοιλίαν καὶ ἔντερα καὶ πάντα τὸν ἀπὸ διαφράγματος
2.224	τόπον μέχρι ἐπισίου. καὶ μὴν ἔκ γε τοῦ σπληνὸς ἕτερος 
2.224	ὑμὴν τοῦ προτέρου λεπτότερος ἐκπεφυκώς, ὑπὸ τὸ περιτόναιον κείμενος,
2.224	τὰ ὑπὸ τῷ διαφράγματι περιειληφώς, ἐπίπλους ὀνομάζεται· 
2.224	ἀντιφῶν δ' αὐτὸν καὶ ἀρρενικῶς καὶ οὐδετέρως  
2.225	καλεῖ. ἰατροὶ δὲ καὶ ἀδένας τινὰς καλοῦσιν· ὄγκοι δ' εἰσὶν ἐν 
2.225	μέσῳ σαρκὸς καὶ πιμελῆς συνιστάμενοι, μάλιστα περὶ βουβῶνάς τε 
2.225	καὶ μασχάλας καὶ σιαγόνας καὶ μεσεντέριον, περὶ ἃ καὶ αἱ χοιράδες 
2.225	συνίστανται. τῶν δὲ φλεβῶν ἡ κοίλη καλουμένη μεγίστη τ' ἐστὶ 
2.225	καὶ ἀπὸ καρδίας ἄρχεται, καὶ πᾶσα τῷ ἥπατι προσπέφυκεν, δι' ἧς 
2.225	ἀπὸ τοῦ ἥπατος ἀνέλκει τὸ αἷμα ἡ καρδία. ὥσπερ καὶ τῶν ἀρτηριῶν 
2.225	ἣ μεγίστη καλεῖται, οὕτω καὶ ἔστι, καὶ κεῖται κατὰ τὴν ῥάχιν λαμβάνουσά
2.225	τε τὸ πνεῦμα παρὰ καρδίας καὶ διασπείρουσα εἰς τὰς ἄλλας 
2.225	ἀρτηρίας, ὡς εἰς πᾶν διαδίδοσθαι τὸ σῶμα. 
2.226	  σύγκειται μὲν δὴ ὁ πᾶς ἄνθρωπος ἐκ ψυχῆς τε καὶ σώματος, 
2.226	καὶ ἔστιν ἡ ψυχὴ πνεῦμα ἢ πῦρ ἢ αἷμα ἢ ὅ τι ἂν δοκῇ τοῖς σοφοῖς, 
2.226	μέρη δ' αὐτῆς νοῦς ἐπιθυμία θυμός. καὶ ὁ μὲν νοῦς καὶ λογισμὸς 
2.226	καὶ ἡγεμονικόν, εἴτε περὶ ἐγκεφάλῳ κατὰ πυθαγόραν καὶ πλάτωνα 
2.226	 ἱδρυμένος, εἴτε ἐν παρεγκεφαλίδι ἢ μήνιγξιν, ὡς 
2.226	πολλοῖς τῶν ἰατρῶν δοκεῖ, εἴτε κατὰ τὸ μεσόφρυον, ὡς ἔλεγε 
2.226	στράτων, εἴτε περὶ τὸ αἷμα, ὡς ἐμπεδοκλῆς τε καὶ ἀριστοτέλης, 
2.227	εἴτε περὶ τὴν καρδίαν, ὡς ἡ στοά. θυμοῦ δὲ τόπος ἄντικρυς ἡ 
2.227	καρδία, καθάπερ ὁ περὶ τὸ ἧπαρ τόπος ἐπιθυμίας. καὶ ἀπὸ μὲν 
2.227	ψυχῆς ὀνόματα εὔψυχος ἔμψυχος ἄψυχος, εὐψύχως ἐμψύχως 
2.227	ἀψύχως, ψυχαγωγία ψυχαγωγεῖν, φιλόψυχος φιλοψυχεῖν, ἀναψύχων  
2.227	ἀποψύχων παραψύχων, παραψυχή. ἀπὸ δὲ νοῦ νόησις, διάνοια, 
2.228	περίνοια, εὔνοια, ἀγχίνοια, ἐπίνοια, ἔννοια, ὑπόνοια, πολύνοια, 
2.228	ἀπόνοια, διχόνοια, μετάνοια, παράνοια, ἄνοια, πρόνοια· καθὼς 
2.228	ἀντιφῶν ἐπινόημα, καὶ ἀνοητία ὡς ἀριστοφάνης 
2.228	 καὶ διανόησις ὡς πλάτων καὶ 
2.228	διανοήματα. καὶ τὰ ῥήματα νοεῖν, διανοεῖσθαι, περινοεῖν, εὐνοεῖν· 
2.229	τὸ δ' ἐπινοεῖν εὐτελέστερον, καὶ τὸ διχονοεῖν· διχογνωμεῖν γὰρ 
2.229	καὶ στασιάζειν καὶ διεστάναι καὶ ἐξεστασιάσθαι καὶ ἀπερρῆχθαι καὶ 
2.229	ἀπεσχίσθαι ἐπὶ τούτου ὡς ἀμείνω λέγουσιν, ὑπονοεῖν μέντοι καὶ 
2.229	μετανοεῖν καὶ παρανοεῖν. τὸ δ' ἀπονενοῆσθαι φαυλότερον, 
2.229	προνοεῖν δὲ καὶ ἀνοηταίνειν. καὶ τὰ ὀνόματα νοήμων, διανοητικὸς 
2.229	καὶ περινοητικός. καὶ εὔνους, καὶ εὐνοϊκὸς ὡς ἰσαῖος, 
2.229	ἀγχίνους, πολύνους, ἀπονενοημένος, δύσνους, κακόνους, προνοητικός, 
2.230	ἄνους, ἀνόητος. ἀπὸ δὲ τῶν ἄλλων μετοχαῖς χρηστέον, πλάτων 
2.230	 δὲ καὶ ἀδιανόητα εἴρηκεν. τὰ δ' ἐπιρρήματα 
2.230	εὔνως, εὐνοϊκῶς, εὐνοϊκωτέρως ὡς δημοσθένης, κακόνως,
2.230	ἀνοήτως, ἀγχίνως, πολύνως, δύσνως· τὰ γὰρ ἀπὸ τῶν ἄλλων 
2.230	βιαιότερα. ἀπὸ δὲ θυμοῦ θυμοῦσθαι, θυμούμενος, θυμικός, θυμοειδής,
2.230	ἄθυμος, εὔθυμος, εὐθυμία, ἀθυμία, ἀθυμῶν, ἀθυμοῦσιν ὡς 
2.230	ἀντιφῶν, ἀθύμως ὡς ἰσοκράτης, ἀθυμοτέρως 
2.231	ὡς ἰσαῖος, θυμόσοφος, βαρύθυμος, ὀξύθυμος, καὶ 
2.231	ὀξυθυμίας, καὶ ὠξυθυμήθη παρ' ἀριστοφάνει. τάχα 
2.231	δὲ καὶ τὸ εὐθυμεῖσθαι, καὶ ὀξυθύμια τὰ καθάρματα. ἐνθυμίαν 
2.231	 δὲ καὶ ἐνθύμησιν θουκυδίδης, καὶ ‘ἐνθυμιζόμενοι
2.231	τὰς ἐν ταῖς μάχαις συμφοράς.’ καὶ ἐνθυμήματα δὲ παρ' ἰσοκράτει.
2.231	ἀπὸ δ' ἐπιθυμίας ἐπιθυμεῖν, ἐπιθυμῶν, ἐπιθυμητικός, 
2.231	ἐπιθυμητικῶς, ἐπιθυμητής, καὶ ἐπιθύμημα ὡς παρὰ πλάτωνι, 
2.231	καὶ ἐπιθύμησις κακῶν παρ' ἰσαίῳ, 
2.231	καὶ ἐπιθυμήματα παρὰ φιλυλλίῳ. 
2.232	  τὸ δὲ σῶμα σύγκειται ἐξ ὀστῶν, χόνδρων, μυελοῦ, σαρκῶν, πιμελῆς,
2.232	δέρματος, νεύρων, ἀρτηριῶν, φλεβῶν, ὑμένων, μηνίγγων. καὶ 
2.232	ἔστι τὰ μὲν ὀστᾶ στήριγγες τοῦ σώματος στερεαὶ καὶ ἀναίσθητοι 
2.232	καὶ ἄναιμοι, κινήσεως ὑπηρέτιδες. ὀνόματα δ' ἀπ' αὐτῶν ὀστώδης 
2.232	καὶ ἀνόστεος, ὀστέινος καὶ τὸ ἀττικώτερον ὄστινος· ἡ δὲ νέα 
2.232	κωμῳδία καὶ ὀστοθήκην καὶ ὀστοκόπον λέγει. 
2.232	ὁ δὲ χόνδρος συγκείμενος ἐκ νεύρων τε καὶ ὀστῶν, καὶ ἑκατέρῳ 
2.232	τούτων ἐκ μέρους προσεοικώς, μάλιστα δοκεῖ εἶναι τῶν ὀστῶν τέλος. 
2.233	αἱ δὲ σάρκες ἐπίβλημα μαλακὸν λιπαρόν, ἐπιβεβλημένον τοῖς ὀστοῖς 
2.233	κάλλους τε καὶ σκέπης εἵνεκα· ἀφ' ὧν ὀνομάζεται εὔσαρκος εὐσαρκία, 
2.233	πολύσαρκος πολυσαρκία. ἀριστοφάνης δ' εἴρηκεν 
2.233	‘ὡς οὐχ ἕτερον ἄνδρα σάρκινον,’ εὔπολις δὲ 
2.233	‘σαρκίνη γυνή,’ ἡρόδοτος δὲ σαρκίσαι τὸ τοῦ δέρματος 
2.233	τὴν σάρκα ἀφελεῖν. ἡ δὲ πιμελὴ λευκὴ μέν ἐστι τὴν χρόαν, 
2.233	προσπέφυκε δὲ τῇ σαρκί, καὶ καλεῖται στέαρ, συνίσταται δὲ περὶ τοὺς 
2.233	ὑμένας μάλιστα. καὶ φαίης ἂν ἀπ' αὐτῆς πιμελώδης, περιπίμελος. 
2.234	νεῦρα δ' ἐστὶ σύνδεσμος ὀστῶν εἴκων τε καὶ τεινόμενος, ἀφ' ὧν καὶ 
2.234	αἱ νευραὶ κέκληνται. ταμιεύουσι δὲ μάλιστα τὰς κώλων κάμψεις τε 
2.234	καὶ ἐκτάσεις καὶ τὰς τῶν ἄρθρων συγκαμπάς. ὅθεν καὶ τὸ ἰσχύειν 
2.234	νεῦρα ἔχειν λέγουσι, καὶ τὰ χρήματα νεῦρα τῶν πραγμάτων δημοσθένης
2.234	 φησίν· ὡς τὸ 
2.234	‘ἐκνενευρισμένοι καὶ περιῃρημένοι χρήματα καὶ συμμάχους.’ θεόπομπος
2.234	δ' ὁ κωμικὸς καὶ ἄνευρον εἴρηκεν· 
2.234	    ἄπνους, ἄνευρος, ἀσθενής, ἀνέντατος.  
2.234	μυελὸς δ' ἐστὶν ὀστῶν πλήρωμα λευκὸν ὑπέρυθρον, μήνιγξιν ἀμπεχόμενον.
2.234	αἱ δὲ μήνιγγες ἐκ νεύρων καὶ ὑμένων συμπλακεῖσαι τόν 
2.234	τε περὶ ἐγκεφάλῳ καὶ παρεγκεφαλίδι μυελὸν καὶ τὸν διὰ σφονδύλων 
2.235	περιέχουσιν. ἀρτηρίαι δ' εἰσὶν ὁδοὶ πνεύματος ὡς φλέβες αἵματος. 
2.235	ἀπὸ δὲ τοῦ δέρματος ὀνόματα δορά, δέρις, δέρη καὶ δειρὰ διὰ 
2.235	τὸ ἐκεῖθεν τὰ ζῷα γυμνοῦσθαι τῆς δορᾶς. προσήκοι δ' ἂν δέρματι 
2.235	καὶ ταῦτα, ὑποδερίς, περιδερίς, δέραιον, περιδέραιον, δειράδες. 
2.235	κοινῇ δ' ἀπὸ σώματος ὀνόματα ἀσώματος, φιλοσώματος, εὐσώματος,
2.235	φιλοσωματία, εὐσωματία, πολυσώματος, δοῦλα σώματα, σώματα
2.235	οἰκεῖα, σωμασκία, σεσωμασκηκώς, σωματοφύλακες, σωματοειδές,
2.235	σωμάτιον ἡ τῶν ὑποκριτῶν σκευή. 
2.236	  αἱ τοίνυν αἰσθήσεις πέντε μέν εἰσιν, οὐκ ἐν ἑνὶ δὲ τόπῳ, 
2.236	ἀλλ' ἡ μὲν ὄσφρησις περὶ τὰς ῥῖνας ἐξετάζεται, ἡ δ' ὄψις περὶ 
2.236	τοὺς ὀφθαλμοὺς φαντάζεται, ἡ δ' ἀκοὴ περὶ τὰ ὦτα ἐνδιαιτᾶται, 
2.236	ἡ δὲ γεῦσις περὶ τὴν γλῶτταν εἴληται, ἡ δ' ἁφὴ περὶ ὅλον τὸ 
2.236	σῶμα πολιτεύεται. ἀπὸ δὲ τῆς αἰσθήσεως ὀνόματα αἰσθητόν 
2.236	ἀναίσθητον, αἰσθητικός, ἀναίσθητος, ἀναισθήτως, καὶ ὡς πλάτων 
2.236	 φησίν, ὁ αἰσθητής, οὕτως ὀνομάσας τὸν αἰσθανόμενον.
2.236	καὶ αἰσθητικὰ μαθήματα. τὸ δ' ἔργον αἰσθάνεσθαι. τὸ δ' 
2.236	ἐναντίον τῇ αἰσθήσει ὄνομα ἀναισθησία.
